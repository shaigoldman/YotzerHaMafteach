סיכומי שיעורים
פרק האשה נקנית






כלל א. מרכיבי קידושין
~ שיעורי הרב משה ליכטנשטיין, פרק האשה נקנית ~

א.
I. דרכי הקידושין	6
II. איתקוש הויות להדדי	9
ב.
III. אופי קידושי שטר	16
IV. ק״ו בדרכי הקידושין	17
V. קדושה וקנין בקידושין	18
ג.
VI. עיון ב״פשטא דמילתא״	23
ד.
VII. קידושין שאינם גמורין	33
VIII. ברכת אירוסין	39
ה.
IX. דיון הלשוני במשנה	42
❖                      ❖                      ❖
נספח	43

מקורות
האשה נקנית בשלש דרכים: (א) ב. המשנה. ירושלמי פ״א ה״א, מתחילת ההלכה עד ״הרי למדנו שהאשה נקנית בשלש דרכים או בכסף או בשטר או בביאה״ (א: בד״ו). ט: ״ובביאה...קמ״ל״. כו. המשנה, עד ״במשיכה״. (ב) כתובות עד. ״מכדי כל תנאי מהיכא גמרינן...הוויות להדדי״. שם, מו: ״שטר וביאה מנא לן...להדדי״. ירושלמי יבמות פי״ד ה״א ״מתניתא בשקידשה בכסף...אינו מעשה״. חי' הריטב״א יבמות טו. ד״ה תאבני ״ואי בעית אימא תנאי בביאה וכו' ״ (ההקשר לסוגיות יבום וחליצה אינו חשוב לענייננו ודי להבין את ענין תנאי בביאה בפני עצמו). ירושלמי קידושין פ״ג ה״א (לא: בד״ו) ״ר' אבהו בשם ר' יוחנן...אינה מקודשת״. (ג) קידושין ט. ״בעי ר' שמעון בן לקיש...ויצאה והיתה״. ב. חי' הרשב״א ד״ה בדינר. מ״והאי שוה דינר דקתני וכו'״. (ד) ב. הגמרא עד ״מן שמיא הוא דמקנו לה״. תוד״ה משום. חי' הרמב״ן ד״ה בכסף.
דאסר לה אכ"ע כהקדש: (א) ב. "האשה נקנית מאי שנא הכא...שלא מדעתה לא". קידושין ה. "והאמר עולא…קנין כספו הוא". ב: תוד"ה דאסר. (ב) גיטין פה. המשנה השניה. קידושין ה: "אמר שמואל בקידושין...איני ארוסיך אין כאן בית מיחוש". (ג) סנהדרין נח: "א"ר אלעזר א"ר חנינא בן נח שבא על אשתו...ולא שלא כדרכה". (ד) קידושין יג: "וקונה את עצמה...אף מיתה שריא וגומרת". תרומת הדשן ח"ב (פסקים וכתבים) סי' ק"ב. קובץ שיעורים ח"ב סי' כ"ח. (ה) גיטין פב. המשנה ובגמ' עד "ויצאה והיתה". שם, "בעי רב אבא...ויצאה והיתה". קידושין נט: (למטה) "אמר אביי ולטעמיה דרב…לחבריה שבק" (לענייננו יש להתמקד בשיטת ר' יוחנן בלבד). ריטב"א שם, מ"ואותבינן לר' יוחנן…והולכין ונגמרין עד ל' יום (עמ' תרל"ה-ו' בהוצ' מוה"ק). ירושלמי נדרים פ"י ה"ה "על דעתיה...תופשין בה מי מיפר לה". קידושין ס. תוס' ר"י הזקן "טעמיה דר' יוחנן...ואפי' הם מאה". (ו) רמב"ם הל' אישות פ"ז הי"ג. שם, פ"ד ה"ח וט"ז, פ"ז הי"ב וט"ז. הל' גירושין פי"א ה"א. [הל' איסורי ביאה פ"ג הי"ג-י"ז.] (ז) [העמק שאלה לנצי"ב, שאילתא קס"ה ס"ק א' מ"ויש לזה ראיה…בזה הענין ע"ש". אבני מלואים סי' מ"ד ס"ק ד', ד"ה ולענ"ד, ובחידושי, ונעלם.] (ח) ז. תוד"ה ונפשטו. נדרים ו: תוד"ה יש יד לקידושין בתחילתו. נב. תוס' הרא"ש ד"ה ה"ק "ונראה לומר וכו' ". (ט) כתובות ז: "ברכת האירוסין מאי מברך...אקידושא". רש"י ד"ה מידי. תוד"ה מאן, עד "אינו נראה" (חי' הרמב"ן ד"ה וציוונו). (י) רמב"ם, הכותרות להל' אישות ופ"א ה"א-ד'. רא"ש כתובות פ"א סי' י"ב "מאי מברכין...ולא אחת מן העריות". )]יא) שו"ת הרשב"א המיוחסות לרמב"ן סי' רפ"ד, מתחילתה עד "ירום הודו".[א.
6.6.33
I. דרכי הקידושין	6
א. לשון דרכים במשנה
ב. מרכיבים שונים בקידושין
ג. ההו״א של ״גם״ בבבלי
ד. ההו״א של ״גם״ בירושלמי
II. איתקוש הויות להדדי	9
א. שני צדדים בביאה
ב. קידושי חרש בביאה
ג. שליח ותנאי בקידושי ביאה
ד. קידושין לשלשים יום בשטר
ה. אפקעינהו בקידושי ביאה

פתיחה
הנה יש מסכתות שכללותיהן נסתרות ואין בהם אלא מעשים שהיו, ההוא גברא דעשה כך וכך והדין היה כך וכך, וצריך לחפש את יסודי הדינים היטב בראשונים ובאחרונים, אך בגמרא עצמה אינם גלויים. ודוגמתם הבולטת היא בבא בתרא, ופרק חזקת בפרט. אך יש מסכתות שכללותיהן גלויות לכל המעיין בהן. ומסכת קידושין הרי היא מהקבוצה השנית, שמשניותיה וסוגיותיה סקימטיות הן. והרי לפניך המשנה הראשונה:
קידושין דף ב עמוד א
מתני'. האשה נקנית בשלש דרכים, וקונה את עצמה בשתי דרכים. נקנית בכסף, בשטר, ובביאה. בכסף בית שמאי אומרים: בדינר ובשוה דינר, ובית הלל אומרים: בפרוטה ובשוה פרוטה... וקונה את עצמה בגט, ובמיתת הבעל. היבמה נקנית בביאה, וקונה את עצמה בחליצה, ובמיתת היבם. 
הרי היא פותחת ואומרת שהאשה נקנית בג׳ דרכים, ואז מפרטת מה הן הדרכים, ואז הגמרא מבארת את פרטי הדרכים.
ובלי חיפוש, הרי שתי שאלות מרכזיות בוקעות ועולות:
מהי המשמעות של ״האשה נקנית״?
מהי המשמעות של ״בג׳ דרכים״?
הראשונה תדון לאורך כל העיון על הפרק, ובשנייה נעסוק עכשיו.

I. דרכי הקידושין
א. לשון דרכים במשנה
הנה יש להבין את הביטוי ״האשה נקנית בשלש דרכים״ בשני אופנים: שצריך המקדש לקדשה בכל ג׳ הדרכים ואז תקנה לו, ר״ל שג׳ הדרכים בצורת גם וגם וגם (גגו״ג) נאמרו. אי נמי, שמספיקה עשיית אחת מן הדרכים כדי לפעול את הקנין, ר״ל שג׳ הדרכים בצורת אוֹ וְאוֹ וְאוֹ (אאו״א) נאמרו.
והנה בסוגיא לקמן (ב:) מובא הא דתנן במסכת זבים: בשבעה דרכים בודקין את הזב וכו׳. ובודאי שם הוא דרך גגו״ג, שצריך לבדוק בכולן, שאם מחמת אחד מהן ראה, אנוס הוא, וטהור, דרחמנא אמר (ויקרא טו, ב) מבשרו מאיליו ולא מחמת אונס (לשון רש״י שם). וכן כיו״ב בכתמים. וכן בפרקי אבות פ״ו מ״ה: תורה נקנית בארבעים ושמונה דברים בתלמוד בשמיעת האוזן בעריכת שפתים בבינת הלב בשכלות הלב באימה ביראה בענוה בשמחה בשמוש חכמים בדקדוק חברים ובפלפול התלמידים בישוב במקרא במשנה במיעוט שינה במיעוט שיחה במיעוט תענוג במיעוט שחוק במיעוט דרך ארץ בארך אפים בלב טוב באמונת חכמים ובקבלת היסורין ע״כ, שהשמתדל יעשה את כולם ויקנה לו חלק.
משא״כ במשניות דמכילתין, דתנן (פ״א מ״ב): עבד כנעני נקנה בכסף ובשטר ובחזקה וכו׳. ותו תנן (שם מ״ה) נכסים שיש להם אחריות נקנין בכסף ובשטר ובחזקה וכו׳. ואלו ודאי בדרך אאו״א נכתבו, ולא בדרך גגו״ג (כדמוכח בגמרא שם).
וא״כ צ״ע במשנתינו, אם גגו״ג או אאו״א נאמרה.
ב. מרכיבים שונים בקידושין
ועד״ז יש לחקור אם כל אחת מן הדרכים מוסיפה ענין ומרכיב שאינו נמצא בחברתה. ומעין זה בצלי אחר בישול בהל׳ שבת: שבאם יש מרכיב בצלי שאינו בבישול הרי צלי אחר בישול מלאכה הוא, ואם לאו לאו כלום הוא. ועד״ז בקנייני משיכה וחצר והגבהה, דלכאורה כולם ענין א׳ הם דע״י הקונה שולט בחפץ, ולכן לא יוסיף משיכה אחר הגבה כלום.
אולם אפילו אם הדרך האחרת מוסיפה מרכיב, עדיין צריך לשאול האם המרכיב הזה הכרחי בקידושין.
ותתגלגל השאלה לשאלה עמוקה טפי, היש במעמד הקידושין מרכיב אחד בעלמא או כמה מרכיבים? דאי נימא דאין בקידושין אלא מהות מאוחדת, ברור שאין תועלת בביאה אחר כסף וכיו״ב. אבל אם יש בקידושין כמה מרכיבים, יתכן שבקידושי כסף נתוסף רק אחד מהם, וכן בביאה ובשטר, ועד שייעשו כולם אין כאן קידושין גמורין.
ואפי׳ ימצאו באישות ג׳ מרכיבים מ״מ יתכן שבדרך אחת נעשו שלושתם. ר״ל שאף אם המקדש בדרך אחת אינו מתיחס ישירות אלא למרכיב מסויים, מאחר שתפס בקידושין כל שהו, המריכיבים הנשארים באים עליו ממילא. על דרך דמצינו בגרות, דאפ׳ למ״ד טבילה בלא קבלת עול הויא גרות מעליא, מ״מ פשיטא דמחוייב הוא בכל המצוות אחר שנתגייר, כי מאחר שנתגייר הרי הוא ישראל גמור. כן הדבר בקידושין, תפסת מועט תפסת.
(ואפילו תמצא אישות חלקית, כמו למשל אישות בלי הפרת נדרים, מ״מ יתכן שאין בקידושין כמה מרכיבים אלא מרכיב אחד, אך דאפשר לתפוסו בשלימותו או חציו.)
ג. ההו״א של ״גם״ בבבלי
הנה גרסינן בתלמוד דידן:
קידושין דף ט עמוד ב
ובביאה מנא לן? אמר ר' אבהו א״ר יוחנן, דאמר קרא: בעולת בעל, מלמד שנעשה לה בעל על ידי בעילה. א״ל ר' זירא לר' אבהו ואמרי לה ר״ל לרבי יוחנן, כעורה זו ששנה רבי: ובעלה, מלמד שנקנית בביאה?! אי מהתם, הוה אמינא עד דמקדש והדר בעיל, קמ״ל.
והנה עד שדרש בעולת בעל מלמד שנעשה לה בעל על ידי בעילה, קס״ד לר״י דיצטרך לקדש והדר בעיל. ברם משמעות הסוגיא היא שההו״א הזו דחויה לגמרי.
ד. ההו״א של ״גם״ בירושלמי
אך מאי דפשיטא ליה לבבלי אבעיא ליה לירושלמי, הלא היא פתיחת לימודו:
ירושלמי קידושין פרק א הלכה א
כיני [כן היא] מתני' או בכסף או בשטר או בביאה.
והוצרכו להביא ראיה משמעתא שכן הוא:
ותני ר' חייה כן, לא סוף דבר בשלשתן אלא אפילו באחד מהן.
ויתכן שני פירושים במסקנתו, כפי שביארנו (סעיף ב): או דיש רק מרכיב אחד לקידושין, ולכן או בכסף או בשטר או בביאה מתקדשת, או שיש כמה מרכיבים אלא שמ״מ כל הקידושין ע״י פעולה אחת ייצרו.
ובהמשך הסוגיא שם:
בכסף מנין? כי יקח מגיד שניקנית בכסף. בביאה מניין? ובעלה מגיד שנקנית בביאה. הייתי אומר על ידי זו ועל ידי זו. כסף בלא ביאה ביאה בלא כסף מניין? ר' אבהו בשם ר' יוחנן: כתיב כי ימצא איש שוכב עם אשה בעולת בעל, הגע עצמך, אפילו לא קנייה אלא בביאה אמרה תורה הבא אחריו בחנק! …
הא למדנו ביאה בלא כסף. כסף בלא ביאה מניין? ויצאה חנם אין כסף אם אחרת יקח לו - מה זו בכסף אף זו בכסף. [קרבן העדה: ויצאה חנם אין כסף. כתיב באמה העבריה, וכתיב לעיל מיניה ואם אחרת יקח לו, דהיינו שיקח לו אשה אחרת שאינה אמה, ומקשינן אחרת לאמה מה אמה נקנית בכסף לבד אף אשה נמי נקנית בכסף לבד בלא ביאה.]
בשטר. וכתב לה ספר כריתות ונתן בידה ושילחה מביתו ויצאה מביתו והלכה והיתה לאיש אחר, מקיש הויתה ליציאתה מה יציאתה בשטר אף הוייתה בשטר.
ואיך שיהיה העלו הו״א רצינית לפרש המשנה בצורת גגו״ג. ועלינו להבין. כי עכצ״ל לפי זה שקיימים מרכיב כסף ומרכיב שטר ומרכיב ביאה בקידושין. וצ״ב באופיי מרכיבים אלו. והנה אופי קידושי כסף יתבאר לאורך חלק הראשון דפירקין, ואכ״מ. ואופי השטר נדון בסוגיא אחת לקמן (ט.-:), ועוד נעסוק בה. ועכשיו נעסוק בהבנת אופי הביאה.

II. איתקוש הויות להדדי
א. שני צדדים בביאה
הנה לכאורה נוכל ללמוד מהות קידושי ביאה מן משניות דפירקין, דבמשנתנו תנן האשה נקנית בכסף שטר ובביאה, ובמשנה לאחריה עבד כנעני נקנה בכסף שטר ובחזקה, ולאחריה במ״ה תנן נכסים שיש להם אחריות נקנים בכסף שטר ובחזקה, והנה נראה ממערכת המשניות שחזקה וביאה מקבילות זו לזו. (ועיין בסוגיא לקמן בדף כב:, מ״ש לגבי שפחה בחזקה וביאה.)
ומאידך, הלא ביאה דומה לחופה ונישואין. דלפי המפשרים שהחופה היא היא חדר הייחוד, סביר לומר שמאחר שהתייחדו לזמן הראוי לביאה הוי ליה כאלו בעלה, וא״כ קנין החופה והביאה אחת היא. וכן דעת הרמב״ם להמעיין בדבריו [א״ה ריש פרק י׳, ועיין דברינו לקמן (כ״ה I ה)]. ויש להסתפק מהא דאמרינן בכתובות:
כתובות דף מח עמוד ב
חופה בהדיא כתיבא: כי יהיה נערה בתולה מאורשה לאיש, נערה ולא בוגרת, בתולה ולא בעולה, מאורשה ולא נשואה. מאי נשואה? אילימא נשואה ממש [רש"י: שנכנסה לחופה ונבעלה], היינו בתולה ולא בעולה! אלא לאו שנכנסה לחופה ולא נבעלה.
וקס״ד דנשואה היינה בעולה, ולבסוף מסקינן שאם נכנסה לחופה ולא נבעלה גם נשואה היא. והטעם, שהרי נישואין אינן אלא חיים משותפים, הבאים לידי ביטוי או בביאה או בחופה וכיו״ב. א״כ ביאה קונה מדין יצירת חיי אישות ולא מדין חזקה. דביאה דמיא לחופה ואפילו עדיפא מינה.
וזה יביאנו לשאלה אחרת בקידושין בכלל: מאי היא, קנין בעלמא, או תחילת נישואין? ואפשר דקידושי כסף אינם אלא קנין, אבל קידושי ביאה תחילת נישואין הם.
והנה על פי הסברה יש בביאה מרכיב של אהבה אחוה ורעות, וכמו במצות עונה שהיא  יוצרת זיקה אישית אינטימית בין הבעל לאשתו, ככתוב (בראשית ב, כד) והיו לבשר אחד. ומצד שני מעשה הביאה הלא יש בו מרכיב של ״וכיבשוה״, וכמו שמצינו ביאה של אונס, וכדביארנו בקשר שיש בין קידושי ביאה לקנין חזקה.
והיא שאלת הירושלמי בכאן (מובא לעיל I ד). דאי נימא ביאה קנין בעלמא היא, קנין אחר קנין מאי בעי, וביאה אחר כסף לאו כלום היא. ברם אילו תחילת אישות היא, מובנת תועלת הוספתו על קידושי קנין. וגם זה רק אם נבין דבעינן קידושין של אישות ולא של קנין בעלמא, ועוד שנניח שאין בקידושי כסף תחילת אישות.
ב. קידושי חרש בביאה
והמעיין עוד יראה שיש מחלוקת שיטתית בין הבבלי לבין הירושלמי בכמה מקומות, שהבבלי מודע לחילוק זה בין קידושי כסף לקידושי ביאה, אלא שדוחה אותו לחלוטין, והירושלמי מאמץ אותו כאשר נבאר. דהנה ז״ל הירושלמי ביבמות, דדנה בזה שקידושי חרש דרבנן הם בעלמא, שהרי אין לו דעת:
ירושלמי יבמות פרק יד הלכה א
מתני'. חרש שנשא פיקחת פיקח שנשא חרשת אם רצה להוציא יוציא אם רצה לקיים יקיים [פי׳ שאין זה קידושין מדאורייתא כלל]…
גמ'. … מתניתא בשקידשה בכסף. אבל אם קידשה בבעילה, קידושיו מעשה, וגירושיו אינו מעשה. 
הנה לפנינו שלדעת הירושלמי חרש שקידש בביאה קידושיו קידושין מדיאורייתא. ואף שאין לו דעת. צ״ב.
ויש להקדים, שיש קניינים של פעולה משפטית ולא מציאותית, כקנין חליפין, שאין בו מציאות של קנין כלל מלבד קביעות ההלכה והמשפט. ועוד יש פעולות קנין המשורשות במציאותם, כמו משיכה והגבהה וכו׳, שע״י הקונה משליט על החפץ במציאות. וכן בכל ההלכה כולה יש דברים הנעשים על יסוד המציאות, ויש שנעשים על יסוד חלות משפטית, כמו שנבאר בדוגמאות. ומוהר״ח הלוי ז״ל פירש חילוק זה בקיצור בחיבורו על הרמב״ם, הל׳ יבום וחליצה פ״ד, אבל עיקר השמעתא מתורתו שבעל פה היא נלמדת.
והדוגמה, הפקר ויאוש. שבהפקר אין שום ניתוק מציאותי בין הבעלים לבין החפצא שהפקירוהו. משא״כ יאוש, שהרי אבוד הוא ממנו במציאות, וכדי להחזיק בבעלותיו צריכים הבעלים לרדוף אחריו, אך ברגע שבלב התיאשו הרי ממילא החפץ אבוד ממנו גם במישור ההלכתי. ולהלכה נמצא נפקותות רבות, כאשר נבאר. ראשון מה שאפשר להפקיר על תנאי או לאחר ל׳ יום, דהא פעולה משפטית היא, ולכן המפקיר הוי בעלים על ההפקר ויכול לעשותו על תנאי שירצה [א״ה יסוד התנאי והלשיחות מבואר עוד בסעיף הסמוך]. וחידש מהור״ח הלוי ז״ל דזה אינו לגבי יאוש שהרי יסודו נובע מהיות החפץ במציאות אבוד וניתוק בעלות, וא״כ היאך יימר אני מייאש לאחר ל׳ יום, ואין בכחו להתנות על המציאות. וכן חידש מוהר״ח הלוי ז״ל דאע״ג דקטן אינו מפקיר, דהא אין לו דעת, ובעינן דעת לייצור חלות משפטית, מ״מ קטן מייאש, כי אין צורך בדעת משפטית לייצור רגשי יאוש בלב, רק יכולת מחשבה וכוונה בעלמא, וזה יש לקטן.
ועוד דוגמה לזה, מה שהרמב״ם פסק דקטן קונה מדרבנן במשיכה ולא בחליפין [א״ה וע׳ דברינו לקמן בכלל ד׳]. והטעם, כי משיכה הוי דבר של מציאות ושייך נמי בקטן, משא״כ חליפין דהוי קנין מפשטית ודורש דעת מעלייתא.
ועוד מה שדנו האחרונים בביטול חמץ ע״י שליח [או״ח סו״ס תל״ד], והיינו דנסתפקו הפוסקים אי פעולה משפטית היא וא״כ אפשר לעשותה בשליח או לא.
ובדברים של מציאות יש חומרי וקלי. חומרי דאין בו לא תנאי ולא שליח ולא לאחר ל׳ וכל מיני פרטים משפטיים, היינו דרק בדברים של משפט אפשר לנתק המעשה מהחלות. אך קולא, דדעת לא בעינן אלא כוונה בעלמא, א״כ קטן שייך בו, והמציאות עצמה קובעת.
ועד״ז חילק מוהר״ח הלוי ז״ל בין קידושין לנישואין, דקידושין הם דבר של משפט משא״כ נישואין שהם דבר של מציאות. דהקידושין מייצרים חלות אשת איש הלכתי אע״פ שאין מציאות של חיים שותפים שם כלל. [ובענין זה דע דיש שיטה בשטמ״ק כתובות דגם אחר קידושין היא אסורה לבעלה מדאורייתא עד חופה, אך שדעת יחיד היא וכל שאר הראשונים חולקים וסוברים דרק מדרבנן הוא, ומ״מ יש ללמוד מזה שאין בקידושין מציאות של אישות כלל אלא חלות משפטית בלבד.] ומוהר״ח הלוי ז״ל טען נפק״מ למעשה שאין חדר היחוד טוען עדות, דהא מציאות היא שהם מתחילים חייהם יחד. וכן שאין שליח בנישואין ואין תנאי עליהם, וקטנה איכא בחופה (בשאביה קידשה ומת קודם חופתה) [וע׳ דברינו לקמן כ״ה I ג].
ובירושלמי יבמות שקראנו מיניה, יש לומר ביה מילתא. דלכאורה בהכרח הקידושין הם פעולה משפטית כדברי מוהר״ח הלוי ז״ל, דהא שליח ותנאי איכא וקטן ליכא. אך בירושלמי זה נמצא שכל הנפקותות אלו לא נאמרו אלא לגבי קידושי כסף, משא״כ קידושי ביאה, דהא חרש יכול לקדש בה ואין בו דעת כלל ולפיכך אין בו דעת לקנות לא חפץ ולא אשה. אבל לדעת הירושלמי קידושי ביאה אינם שייכים לעולם הקניינים אלא לעולם האישות, ודבר של מציאות היא, ותחילת אישות היא.
ג. שליח ותנאי בקידושי ביאה
וביבמות הביא הריטב״א את דעת הראב״ד שמחלוקת תנאים היא אם אפשר לעשות תנאי על קידושי ביאה, וז״ל:
חידושי הריטב״א מסכת יבמות דף טו עמוד א
ובחידושי' פי' הראב״ד ז״ל כי התנה עם הערוה כשבעלה לשם קדושין ולא נתקיים התנאי, ופליגי ת״ק ואחרים אם חל תנאי בקדושי ביאה, מי אמרינן כיון שאי אפשר ע״י שליח אין תנאי חל עליו כדאמר גבי חליצה, או דילמא שאני ביאה דאיתקוש הוויות להדדי וכדאיתא בפרק המדיר ולקמן במכילתין. ת״ק סבר יש תנאי ואחרים סברי אין תנאי וקדושיה גמורים... ואף על גב דהתם בכתובות ובמכילתין אמרינן בלא שום פלוגתא דיש תנאי בביאה דאיתקוש הויות להדדי אליבא דההוא תנא דהתם אמרינן לה דס״ל כרבנן דהכא.
לפי הצעתו יהיו דברי הירושלמי כתנאי (כי הרי כבר ביארנו דתנאי ודעת בחדא מחתא נמצאים, דמאחר דס״ל להירושלמי דחרש מקדש בביאה, עכצ״ל דתנאי ליכא). ויל״ע בגמרא דכתובות שהפנה אליה, כי היא מרכזית בסוגיא זו. שם הסתפקה אם תנאי בחליצה איכא, והכי אמרינן התם באם יש תנאי בחליצה:
כתובות דף עד עמוד א
מכדי כל תנאי מהיכא גמרינן? מתנאי בני גד ובני ראובן, תנאה דאפשר לקיומיה ע״י שליח כי התם הוי תנאיה תנאה, דלא אפשר לקיומיה ע״י שליח כי התם לא הוי תנאה.
והסיקו שאין תנאי בחליצה שכן אין שליח בחליצה, ומילתא דאיתא בשליחות איתא בתנאי, ומילתא דליתא בשליחות ליתא בתנאי.
והענין העמוק הנמצא כאן, שיסוד השליחות והתנאי חדא הוא, דהיינו אפשרות לפצל בין חלות למעשה. דבדבר של מציאות, למשל, פתיחת חלון, אין בו תנאי דהא אי אפשר לפצל המעשה (פתיחת החלון) מחלותו (הכנסת הרוח לחדר), אלא כל שעושה המעשה הנה חלותה ג״כ נעשתה. ואין תנאי על דבר כזה. אבל דבר של קנין, במערכת משפטית כמו החברה האנושית, זכות הבעלים לחלק ולפצל בין מעשה הקנין וחלותו, כמו שאומר הרי פרתי נקנית לך בתנאי שתתן לאבי עשרים כסף, או לאחר ל׳ יום. שיש בו שני עניינים, המעשה של קנין וחלותו. וכן דין השליחות הוא ניתוק מעשה מחלותו, שהשליח פועל אך חלות מעשיו מיוחסת למשלח, והיינו הך דלאחר ל׳ שהוא ניתוק בזמן בין מעשה לחלות, והוא הדין תנאי המחלק בין מעשה וחלותו, שהמעשה נעשה והבעלים מחליטים תנאי שיקבע אם תחול החלות אם לאו, כן שליחות מחלק בין האדם הפועל לבין מי שהחלות באה אליו. וכמו שבשחיטת חולין אין שליחות אלא השוחט הוא השוחט, משא״כ שחיטת קדשים שיש בו מעמד המקריב וחלות שם שוחט (והעד, שיש בשחיטת קדשים לשמה).
ולפיכך רק מילתא דאיתא בשליחות איתא בתנאי, דשניהם מושרשים בענין אחד. ואם ליתא בשליחות, שלא ניתן לינתק, א״כ ליתא בתנאי, כנ״ל. וא״כ כוונת הגמרא בכאן, חליצה מציאות היא ולא מעמד משפטית, ולפיכך אי אפשר לנתק חלותה ממעשיה.
והמשך הגמרא שם: 
והא ביאה, דלא אפשר לקיומיה ע״י שליח כי התם, וקא הוי תנאה!
ר״ל, הא ביאה אין בה שליחות אבל יש בה תנאי. דקס״ד כדעת הירושלמי, שהביאה היא דבר של מציאות ולא של חלות, ומ״מ תנאי אית ביה, והלא לדברינו לעיל זה אי אפשר, כי התנאי טוען פיצול המעשה מהחלות, וזה ליכא בדבר של מציאות.
ותירצה:
התם משום דאיתקוש הויות להדדי.
דאמרה תורה כי יקח איש אשה ובעלה, נמצא דאיתקוש להדדי, וא״כ קידושי ביאה אינם מדין תחילת נישואין אלא כקידושי כסף הם, דהיינו קידושי קנין ולא קידושי מציאות אישות. ונמצא דקס״ד דהבבלי כדעת הירושלמי אך הסיק אחרת.
וגם במקום אחר מצינו כעין זה. דתנן:
כתובות דף מו עמוד ב
מתני'. האב זכאי בבתו בקידושיה בכסף, בשטר, ובביאה, זכאי במציאתה, ובמעשה ידיה, ובהפרת נדריה, ומקבל את גיטה...
ואמרינן עלה:
גמ'. בכסף מנלן? אמר רב יהודה, אמר קרא: ויצאה חנם אין כסף, אין כסף לאדון זה, ויש כסף לאדון אחר, ומנו? אביה...
שטר, וביאה. מנא לן? אמר קרא: והיתה לאיש אחר, איתקוש הוויות להדדי.
והעלה הגמרא דשמא רק בכסף יש לו זכות כדכתיב בקרא, והכי מסתברא דהא קנין הוא משא״כ ביאה שאישותי היא וא״כ היאך האב יזכה בה, ומסקנתו כדהתם, איתקוש הויות להדדי, אין הביאה תחילת אישות אלא גם היא קנין וככסף דמיא, ולכן יזכה האב גם בה. [א״ה ולגבי שטר נעלה לקמן (III) בסברה אפשרות שיש אופן אישותי גם לו, ועכשיו לא באנו אלא לדון בקידושי ביאה וכסף.]
ומה שאמרו בבבלי איתקוש הויות להדדי, רצונם לומר דדרכי הקידושין דרך אחת הן במהותן, ואינן אלא שלש דרכים להחיל את אותו הדבר, דהיינו קנין האשה. משא״כ לדעת הירושלמי דג׳ הדרכים מחולקות הן במהותן. ונפק״מ, דיועילו קידושי ביאה בקטן משא״כ קידושי כסף.
ד. קידושין לשלשים יום בשטר
ובירושלמי קידושין ריש פ״ג מצינו נפקא מינה ג״כ לגבי שטר. דשם אמרינן:
ירושלמי קידושין פרק ג הלכה א
הרי את מקודשת לי שלשים יום הרי זו מקודשת...
הרי זו גיטה שלשים יום אין זה גט כריתות. אמר רבי יצחק בר לעזר הדא דאת אמר מקודשת בשקידשה בכסף אבל אם קידשה בשטר הואיל ולא למדו כתב קידושין אלא מגירושין מה בגירושין אינה מגורשת אף בקידושין אינה מקודשת...
והנה בודאי שמכירת חפץ לשלושים יום קנין מעולה היא לאותם ל׳ יום, אך בבהמה אמרינן שאינו יכול לקדשו לל׳ יום. ובאשה תלוי הוא באיזה מסלול נעשו הקידשין, אי בכסף הרי הם כקנין, אי בשטר הרי הם כגט ולא יועילו.
עלה בידינו, שדעת הירושלמי היא דשלושת דרכי הקידושין שלושה מסלולים שונים הן, ולפיכך הוצרך לפרש בפתיחת המסכתא כיני מתני׳ או בכסף או בשטר או בביאה, דלדידהו זה חידוש, דאע״ג ששלושה מסלולים שונים הם (ולכן איכא נפקותות ביניהם) מ״מ אם קידש רק באחת מהן הרי זו מקודשת. משא״כ דעת הבבלי, דכולם מסלול אחד הם, פשיטא דמתני׳ אוֹ וְאוֹ וְאוֹ נאמרה, ואין בזה חידוש וכן לא נחתה הגמרא לפרשו.
(ואף דלפי הירושלמי מצינו נפק״מ לגבי חרש שקידש בביאה, או שקידש לל׳ יום בשטר, כל אלו הנפק״מ בהחלת הקידושין הן. אבל לאחר החלתם, הרי הם קידושין גמורין ואין חילוק בין קידושי ג׳ הדרכים לגבי תוצאתם.)
ה. אפקעינהו בקידושי ביאה
והנה יש כח בידי חכמים להפקיע קידושין למפרע, והיינו דאמרינן במספר מקומות בש״ס אפקעינהו רבנן לקידושין מיניה. אולם הוצרכו למצוא מנגנון בו יכלו לעקור אשת איש דאורייתא בלא גט. לצורך כך אמרו, כל דמקדש אדעתא דרבנן מקדש ואפקעינהו רבנן לקידושין מיניה. והילך לשון הגמרא:
גיטין דף לג עמוד א
ומי איכא מידי דמדאורייתא בטל גיטא, ומשום מה כח ב״ד יפה שרינן אשת איש לעלמא? אין, כל דמקדש אדעתא דרבנן מקדש, ואפקעינהו רבנן לקידושין מיניה.
אמר ליה רבינא לרב אשי: תינח דקדיש בכספא, קדיש בביאה מאי איכא למימר? שויוה רבנן לבעילתו בעילת זנות.
והנה הלשון כאן תינח דקדיש בכספא קדיש בביאה מאי איכא למימר, רבו הפירושים לו. והפשוט מהם, שכל קידושין כאילו נעשו על תנאי שירצו חכמים בהם, וכד בטל תנאי בטל קידושין. ושאלת הגמרא דתינח קידושי כספא, לכאורה צריך להבין, מאי שנא קידושי ביאה מקידושי כסף לענין זה? והנראה בפירושה: תינח דקדיש בכספא דהוו ליה דבר של חלות ודעת ושייכי בהו תנאה, אבל קדיש בביאה דהוו תחילת אישות ודבר של מציאות, ותנאה אין בה, מאי איכא למימר. והסיקה, שויוה רבנן לבעילתו בעילת זנות, דהיינו, שגם הביאה פעולה משפטית היא, דאיתקוש הויות להדדי.
ב.
8.6.33
III. אופי קידושי שטר	16
IV. ק״ו בדרכי הקידושין	17
א. אם ביאה, כסף לכ״ש?
ב. אם כסף, ביאה לכ״ש?
V. קדושה וקנין בקידושין	18
א. האשה נקנית והאיש מקדש
ב. דאסר לה אכ״ע כהקדש

III. אופי קידושי שטר
כבר הבאנו מהירושלמי:
ירושלמי קידושין פרק א הלכה א
בשטר: וכתב לה ספר כריתות ונתן בידה ושילחה מביתו ויצאה מביתו והלכה והיתה לאיש אחר מקיש הויתה ליציאתה מה יציאתה בשטר אף הוייתה בשטר.
וכן היא בתלמוד דידן (ה.). עד כאן עסקנו בעיקר בקידושי כסף וביאה, והשתא עלינו לבאר קידושי שטר. ויש לומר בזה, אם כי מצינו שבקידושין יש מרכיב של תחילת אישות ומרכיב של קנין הנעשים ע״י ביאה וכסף, נראה דיש מרכיב שלישי בקידושין, דהיינו איסור אשת איש ונעשה ע״י שטר.
וזה יתכן אם נניח דאיסור אשת איש קיים בנפרד ממציאות אישות בעלמא, דאשת איש הויא ערוה מסויימת כשאר איסורי ביאה. ויש לזה ראיה מהא דאמרינן:
קידושין דף יג עמוד ב
וקונה את עצמה בגט ובמיתת הבעל. בשלמא גט, דכתיב: וכתב לה ספר כריתות, אלא מיתת הבעל מנלן.
וההו״א צ״ע, היאך יימר האומר שכֹח הגט יתירה על כח מיתה להפריד בין הזוג, הלא ק״ו הוא, אם הגט מפריד, המות לכ״ש. אכן הכי אמרינן:
סברא הוא, הוא אסרה והוא שרתה.
אלא דדחו זה:
והא עריות, דאסר להו ולא שרי להו.
פי׳ דקרובי הבעל אסורים לאשתו גם לאחר מיתתו. והטעם, כי איסורי עריות אינם בנויים על קשר אישי, אלא מעמד ערוה. ולפיכך עלו בדעתם דגם היא תאסר מדין אשת איש אם מת בעלה ולא נתן לה גט, דגם איסור א״א מעמד ערוה הוא, ומנותק מהקנין והאישות.
העיקר, כי השטר משנה מעמד: שטר קידושין משנה מעמדה מפנויה לאשת איש, ושטר גירושין משנה מעמדה מאשת איש לפנויה וגרושה.
(אמנם מהלך שני איכא בשטר קידושין, לומר שהשטר כתב אישי הוא. וע״פ חקירה זו יתפרש דיון הגמרא לקמן [ט.] בדין לשמה בשטר קידושין ובדין מי הוא הכותב בשטר קידושין. דאם כתב אישי הוא, הרי הבעל יכתב השטר, ובעינן לשמה. אבל אם דבר של מעמד וחלות הוא, נראה דהאשה תכתב אותו [כי השטר בא על מעמדה] ולא בעינן לשמה. ואכמ״ל, ונדון בזה לקמן [כלל טו].)

IV. ק״ו בדרכי הקידושין
א. אם ביאה, כסף לכ״ש?
ובהמשך הירושלמי:
ירושלמי קידושין פרק א הלכה א
א״ר אבין: ותני חזקיה: ״וכי יקח״ מגיד שהיא נקנית בכסף.
ודין הוא: מה אם עברייה שאינה נקנית בביאה נקנית בכסף, זו שהיא נקנית בביאה אינו דין שנקנית בכסף?
פי׳: למה לי קרא דכי יקח, הא אפילו לא כתב רחמנא אלא כי יבעול הייתי אומר האשה ניקנת בביאה ובכסף מק״ו.
והנה אם קידושי כסף מדין קנין הם וקידושי ביאה מדין אישות, לא שייך קל וחומר ביניהם, דמי יאמר שאישות קל וקנין חמיר, או ההפך? הרי אין ביניהם פער כמותי אלא מהותי. ועכצ״ל דכוונת ההו״א כאן היא לומר דקידושי ביאה וקידושי כסף שניהם קידושי קנין הם, והרי הכסף כחו חזק בקנין מביאה, ואם שמצינו שהאשה נקנית בביאה שהיא קנין חלש, אינו דין שנקנית בכסף?
אלא שפרכו:
יבמה תוכיח, שהיא נקנית בביאה ואינה נקנית בכסף - אף אתה אל תתמה על זו, שאף על פי שהיא נקנית בביאה לא תקנה בכסף.
תלמוד לומר כי יקח מגיד שהיא נקנית בכסף ובעלה מגיד שהיא נקנית בביאה.
פי׳ יבמה תוכיח דבעינן קרא דכי יקח ללמוד לקידושי כסף. ר״ל דהרי מצינו ביבמה יצירת אישות ע״י ביאה בלא קנין כלל, ומשם משמע שהביאה מדין תחילת אישות היא, ולא מדין קנין. וא״כ אילו לא כתב רחמנא כי יקח, קס״ד דתחילת אישות הכרחית לקידושין, וביאה תקדש ולא כסף. תלמוד לומר כי יקח, מגיד שהיא נקנית בכסף.
ב. אם כסף, ביאה לכ״ש?
שם המשיכו:
ודין הוא: מה אם יבמה שאינה נקנית בכסף, נקנית בביאה - זו שהיא נקנית בכסף, אינו דין שתקנה בביאה?
עבריה תוכיח, שהיא נקנית בכסף ואינה נקנית בביאה - אף אתה אל תתמה על זו, שאע״פ שהיא נקנית בכסף לא תקנה בביאה.
ת״ל כי יקח, מגיד שהיא נקנית בכסף. ובעלה, מגיד שהיא נקנית בביאה.
מצאת כאן הפך דברים, שבהו״א נחשוב שהכסף גם הוא מקדש דרך תחילת אישות הוא (ובזה נעיין בעומק בהמשך הלימוד [כ״ב IV ] ), אך דודאי גרוע הוא בהתחלת אישות מהביאה שהיא תחילת אישות מעליא. וא״כ הלא דין הוא: אם כסף, ביאה לכ״ש? אמה עברייה תוכיח, כי הכסף יכול לפעול מדין קנין, ואין הביאה עדיפה מיניה בכך.

V. קדושה וקנין בקידושין
א. האשה נקנית והאיש מקדש
ובפתח מכילתין אמרינן:
קידושין דף ב עמוד א
גמ'. האשה נקנית. מאי שנא הכא דתני האשה נקנית, ומ״ש התם דתני האיש מקדש? [רש"י: בפרק שני (מא.) דתנא האיש מקדש בו ובשלוחו ניתני הכא האשה מתקדשת:]
משום דקא בעי למיתני כסף, וכסף מנ״ל? גמר קיחה קיחה משדה עפרון, כתיב הכא: כי יקח איש אשה, וכתיב התם: נתתי כסף השדה קח ממני, וקיחה איקרי קנין, דכתיב: השדה אשר קנה אברהם, [ב:] אי נמי: שדות בכסף יקנו, תני האשה נקנית.
וניתני התם האיש קונה! מעיקרא תני לישנא דאורייתא, ולבסוף תני לישנא דרבנן. ומאי לישנא דרבנן? דאסר לה אכ״ע כהקדש. 
וברמת הפשט, השאלה היא על ענין הלשון בעלמא. אך על פי עומק הענין, יש בו יסוד כפי שנבאר.
שהרי קנין וקדושה דברים שונים הם במהותם. דהנה דין הקנין באופן מהותי מורה על שליטת הבעלים על הדבר הנקנה. משא״כ בקדושה, שאין השליטה ממהות הדבר, אלא האופן שבו מתייחס האדם לחפץ הנקדש. ואכן לכאורה אין באמירת ״הרי זו לגבוה״ מעשה קנין, אלא שינוי במעמד החפץ וביחסי אדם אליו. ונמצא שהמקדיש מפקיעו מתחום הממוני אל עולם המטיפיזי, ואף דיש בזה נפקותות ממוניות, עיקר הדבר אינו ממוני.
ובגמרא חילקו בין קנין לקדושה בכך דקנין לישנא דיאורייתא הוא וקדושה לישנא דרבנן היא. ומ״מ אינו נראה דהדבר הוא כדמצינו בירֵח ולבנה, שמש וחמה, לחם ופת, שבהם הלישנא דרבנן והלישנא דאורייתא לדבר אחד יתכוונו, ושינוי לשון בעלמא הוא ותוצאת השפה הזמנית היא, דדחוק לומר שבתוצאת שינוי בשפה הזמנית יתחלפו לשון קנין בקדושה. אלא נראה דלישנא דרבנן אינו דרבנן בעלמא, אלא שהחזיקו חז״ל בלשון הזה לגלות את עיקר כוונת התורה.
ויש להעיר, הרי ממבנה הפרק הראשון משתמע שקנין אשה כשאר קניינים הוא (דתנן: האשה נקנית, עבד כנעני נקנית, נכסים שיש להם אחריות נקנים, וכו׳). משא״כ הרושם המתקבל מפרק השני, דתנן האיש מקדש. ועוד בההיא פרקא תנן, האיש מקדש את בתו, התקדשי לי וכו׳. והנה החליפו לשון קנין בלשון קדושה.
וכן הא דדרשינן קידושי כסף מכי יקח (ב.) ומאין כסף לאדון זה (ג:), הקנין מודגש. אמנם  מסתבר דפן הקדושה שיש בקידושין יתקרב אל הענין דתחילת אישות [א״ה וכדמברכים המקדש ישראל ע״י חופה וקידושין, הרי הקידושין באים יחד עם החופה בתועלת הקדושה]. ונמצא שני מסלולים בקידושין: אחד של קידושין מדין קנין והיא הולכת בעצמאות מנישואין, ואחר של קדושה הבאה לקראת הנישואין.
והנה אמרינן לקמן:
קידושין דף ז עמוד א
אמר רבא התקדשי לי לחציי, מקודשת. חצייך מקודשת לי, אינה מקודשת.
אמר ליה אביי לרבא: מאי שנא חצייך מקודשת לי, דאינה מקודשת - אשה אמר רחמנא ולא חצי אשה; ה״נ, איש אמר רחמנא ולא חצי איש!
א״ל: הכי השתא? התם איתתא לבי תרי לא חזיא, אלא גברא מי לא חזי לבי תרי. וה״ק לה: דאי בעינא למינסב אחריתי נסיבנא.
אמר ליה מר זוטרא בריה דרב מרי לרבינא: וניפשטו לה קידושי בכולה! מי לא תניא: האומר רגלה של זו עולה תהא כולה עולה? ואפי' למ״ד אין כולה עולה, ה״מ היכא דמקדיש דבר שאין הנשמה תלויה בו, אבל מקדיש דבר שהנשמה תלויה בו הויא כולה עולה!
מי דמי? התם בהמה, הכא דעת אחרת.
פירוש רש״י קידושין דף ז עמוד א
ניפשטו קידושי בכולה. כי אמר חצייך מקודשת לי, דהא מקודשת בלשון הקדש קאמר לה: ואפי' למ״ד כו'. פלוגתייהו במסכת תמורה: התם בהמה היא. ושלו היא, ואין מעכב על ידו מלהתקדש. לפיכך, יש כח במאמרו לפשוט. והכא, דעת אחרת יש חשובה כמותו המעכבת בדבר, שאם אין אשה רוצה אינם קידושין, וזו לא נתרצה אלא לחציה, לפיכך אין דיבורו תפיס בה:
וז״ל התוספות:
תוספות מסכת קידושין דף ז עמוד א
ונפשטו קידושי בכולה מי לא תניא כו'. תימה! דבריש תמורה (דף יא:) יליף רגלה של זו עולה ובדבר שהנשמה תלויה בו מקרא דכתיב כל אשר יתן ממנו לה'. וגבי אשה, לא כתיב קראי, וא״כ מאי פריך? הא לא דמו להדדי!
ונראה, שלכך דקדק רש״י ופירש דהא מקודשת בלשון הקדש קאמר לה. וכדאמר בריש פירקין דאסר לה אכ״ע כהקדש. שאדם עושה אותה כהקדש. לפיכך יש להיות דינה כהקדש. אבל אם היה אומר מאורסת או חד מהנהו לישני דלעיל (ו.), על זה לא היה מקשה ונפשטו קידושי בכולה לפירוש זה.
חידשו כאן דבר נפלא, שבכח המקדש להחליט אם לקדש במסלול קדושה או קנין. ואף שדבריהם רחוקים מן הפשט (וע׳ בריטב״א שם שפי׳ אחרת), מ״מ מהם נלמוד על ההבדל העקרוני בין קדושה לקנין שבקידושין.
ברם צ״ע דהנה לעיל (בסימן II) צידדנו דלעומת הירושלמי, המחלק בין קידושי ביאה לקידושי כסף, ס״ל להבבלי דכל דרכי קידושין שווי ואיתקוש הויות להדדי. אך עתה, הרי קבענו שגם בבבלי נמצא שני מסלולים לקידושין, דהיינו של קנין ושל קידושין. ונמצא אנו כמזכי שטרא לבי תרי, וצ״ב.
אולם לא קשיא מידי, דאע״פ שגם בבבלי יתכנו מרכיבים שונים בקידושין, אין המריכיבים והדרכים תלויים זה בזה. משא״כ בירושלמי שהמקדש בכסף ע״כ הוא מקדש מדין קנין והמקדש בביאה ע״כ מקדש מדין אישות, ולכן חרש מקדש בביאה ולא בכסף וכן יש תנאי בקידושי כסף ולא בביאה. וכל זה אינו לדעת הבבלי, דאיתקוש הויות להדדי. ומ״מ, מרכיבים שונים יתכנו בקידושין, ואפשר דיש נפק״מ באיזה לשון יקדש כדעת התוס׳ הנ״ל, או כיו״ב, אבל אינו תלוי באיזו דרך יקדש בה. ולכן לפי הבבלי יתכנו קידושי כסף מדין אישות וקדושה או קידושי ביאה מדין קנין. ועוד נעיין בזה לגבי קידושי כסף לקמן (כלל ב).
ב. דאסר לה אכ״ע כהקדש
וידוע הא דאמרינן:
קידושין דף ב עמוד ב
ומאי לישנא דרבנן? דאסר לה אכ״ע כהקדש. 
אלא דצריך עיון, הלא הקדש שייך לגבוה, ואם קידושי אשה דמיין להקדש, על סמך מה יאמר המקדש ״הרי את מקודשת לי״, והלא היא אינה מקודשת לו אלא לשמים כהקדש?
וכתבו התוספות:
תוספות מסכת קידושין דף ב עמוד ב ד״ה דאסר
דאסר לה אכ״ע כהקדש. והרי את מקודשת לי כלומר להיות לי מקודשת לעולם [פי׳ לכ״ע] בשבילי. כמו (נדרים מח.) הרי הן מקודשין לשמים, להיות לשמים.
לפי הביאור הזה, אין המקדש אומר שהיא מקודשת אליו, אלא בגללו ובשבילו היא מקודשת לכל העולם. ואין המקדש בעלים על הקדושה, רק שהמקדש הוא הגורם לאיסור זה שבו היא מקודשת לכ״ע. ולפ״ז הא דהתיר לנו את הנשואות היינו היתר מיוחד, ואינה מקודשת לבעלה, אלא מקודשת היא לכ״ע. והיינו דכתיב:
ויקרא פרק יט-כ
וַיְדַבֵּ֥ר ה֖' אֶל־מֹשֶׁ֥ה לֵּאמֹֽר: דַּבֵּ֞ר אֶל־כָּל־עֲדַ֧ת בְּנֵי־יִשְׂרָאֵ֛ל וְאָמַרְתָּ֥ אֲלֵהֶ֖ם קְדֹשִׁ֣ים תִּהְי֑וּ כִּ֣י קָד֔וֹשׁ אֲנִ֖י ה֥' אֱלֹהֵיכֶֽם… וְאִ֗ישׁ אֲשֶׁ֤ר יִנְאַף֙ אֶת־אֵ֣שֶׁת אִ֔ישׁ אֲשֶׁ֥ר יִנְאַ֖ף אֶת־אֵ֣שֶׁת רֵעֵ֑הוּ מֽוֹת־יוּמַ֥ת הַנֹּאֵ֖ף וְהַנֹּאָֽפֶת… וִהְיִ֤יתֶם לִי֙ קְדֹשִׁ֔ים כִּ֥י קָד֖וֹשׁ אֲנִ֣י ה֑' וָאַבְדִּ֥ל אֶתְכֶ֛ם מִן־הָֽעַמִּ֖ים לִהְי֥וֹת לִֽי: 
ומשמע דעיקר הקדושה מתבטא באיסור ערוה שבאשת איש, ולא בהקדשתה אל בעלה.
אמנם בתוס׳ שם הוסיפו פירוש אחר:
תוספות מסכת קידושין דף ב עמוד ב ד״ה דאסר
ופשטא דמילתא מקודשת לי מיוחדת לי ומזומנת לי. ומיהו אם היה אומר טלית זו מקודש לי אין נראה שיועיל דגבי אשה במה דמתיחדת להיות לו היא נאסרת לכל אבל בככר וטלית לא שייך למימר הכי.
ובלשון שלנו נראה לשון מזומנת היינו מיועדת. [להבדיל, כיוצא בלשון זה קַדֵשה היינו שאשה המזומנת לזנות.] ולפי זה אין הלשון מקודשת לי מורה על קדושת איסור, אלא על הייעוד לבעלה.
וידוע שיש דברים האסורים מכיון שהתורה שוללתם, כמו נבילה וחזיר, ויש דברים אסורים אף שאינם שלילים בעצם, אלא שהשימוש בהם יפגע בייעוד שלהם. ודוגמה לכך, איסור להקריב מתבואה חדשה עד העצרת, ואף דודאי אינה שלילי בעצם, אסורה בגלל היותה מיועדת לקרבן שתי הלחם. וכן תרומה, שנאסרת בהנאה של כילוי דוקא, אבל הנאה שאינה מפסידה את התרומה מותרת (למשל, כהן שהדליק שמן של תרומה לצורך עצמו, ישראל מותר בהנאת אורו, משא״כ שאר איסורי הנאה אם ידליק גוי נר של בשר בחלב לעצמו אסור הנאתו לישראל). וביאר הגרי״ז בזה דהטעם הוא כי עיקר האיסור בהנאת תרומה הוא הסקתה מיעודה להאכל בקדושה ע״י משרתי ה׳. 
וכן הוא בהקדש. דאין שליליות בקדשי ה׳, אלא שמיועדים הם למקדש ולהקרבה, ואם זר יהנה מהם, הרי הוא מסיק ההקדש מייעודו. דהיינו מעילה היינו הסטה. ובגמרא אמרינן:
מעילה דף יח עמוד א
ת״ר נפש כו׳ כי תמעל מעל אין מעל אלא שנוי. וכן הוא אומר איש איש כי תשטה אשתו ומעלה בו מעל, ואומר וימעלו באלהי [יח:] אבותיהם ויזנו אחרי הבעלים. 
דהיינו הזנות של מעילה הוא מלשון כִּֽי־שְׁתַּ֥יִם רָע֖וֹת עָשָׂ֣ה עַמִּ֑י אֹתִ֨י עָזְב֜וּ מְק֣וֹר מַ֣יִם חַיִּ֗ים לַחְצֹ֤ב לָהֶם֙ בֹּאר֔וֹת בֹּארֹת֙ נִשְׁבָּרִ֔ים אֲשֶׁ֥ר לֹא־יָכִ֖לוּ הַמָּֽיִם (ירמיהו ב:יג). שמיועדים הם ישראל לעבודת א-ל אמת, והרי הם הסיטו מיעודם ללכת אחרי הלא-יועילו. לכן אין מעל אלא שנוי.
והעד, אין לך דבר שנעשית מצותו ומועלין בו (יומא נט:). דהיינו, שאין איסור מעילה מקדשים כשלעצמם, אלא איסור יש להסיק אותו מהמצוה שלו. וכן אמרינן קדשים שמתו יצאו מכלל מעילה (מעילה ב:). אולם הרי יש דברים בהם לא נהנין ולא מועלים, ר״ל שאין כאן מעילה אך עדיין איסורא איכא, דהא מעילה ואיסורא שני עניינים הם כדפרישית.
ולפ״ז יובן פשטא דמילתא דתוס׳, דהיינו כהקדש, שמתוך שהיא מיועדת לבעלה ממילא אסורה לכ״ע כהקדש, כי היותה עם איש אחר תפגע בייעוד אישותה. ולקמן נבאר למאי נפק״מ אם מקדושת לי ר״ל מיועדת לי או מקודשת לכ״ע בשבילי. 
ג.
11.6.33
VI. עיון ב״פשטא דמילתא״	23
א. מיתת הבעל
ב. גופו של גט
ג. אלא לפלוני
ד. מאה תופסין בה


VI. עיון ב״פשטא דמילתא״
והבאנו לעיל (סימן V סעיף ב) שתי דעות בתוס׳ לפרש הרי את מקודשת לי: או שהוא מקדשה באיסור לכל עולם בגללו, או שהוא מייעדה לעצמו וממילא היא נאסרת לשאר. ועלינו לחפש אם יש נפק״מ בין השיטות האלו.
א. מיתת הבעל
לקמן מקשינן:
קידושין דף יג עמוד ב
וקונה את עצמה בגט ובמיתת הבעל. בשלמא גט, דכתיב: וכתב לה ספר כריתות, אלא מיתת הבעל מנלן?
ותירצו:
סברא הוא, הוא אסרה והוא שרתה.
פי׳: אם הגט מנתק את הקשר בינו לבינה בעוד שהבעל בחיים, ק״ו כשהוא מת הרי נאבד הקשר ביניהם מכל וכל. והניחו בזה דיסוד איסור א״א בא מן הקשר שלה עם בעלה, וכאשר הקשר איננו, הרי היא מותרת. וזה כדצידדנו לעיל (סימן V סעיף ב) דמקודשת לי ר״ל מיועדת לי, שמהות האיסור בא״א הוא הפגיעה בנישואיה, ולא מדין ערוה עצמאית.
והקשו:
והא עריות, דאסר להו ולא שרי להו! [רש״י: כגון אשת אביו וכלתו ואשת אחי אביו, שע"י קדושי הבעל נאסרו לקרוביו, וכשימות הבעל לא שרו להו, שאסורות לקרוביו לעולם. (פי׳ לפירושו אשת אביו כגון שהיה לו בן ואח״כ נשאה לפלונית שע״י קידושין אלו נאסרו פלונית לבנו אפילו כשימות וכן שאר הקרובים כיו״ב).]
כוונת הקושיא, דהא העריות אינן אסורות מפני שום יחס וקשר אישי, דהא אפ׳ ימות ישארו באיסורם, אלא ודאי דנובע האיסור ממשהו מטיפיזי ונשגב, וא״כ יתכן שגם איסור א״א כך הוא, ותשאר באיסורה גם לאחר מיתת בעלה. (ויש להעיר דנראה לחלק בין העריות בזה. אכן אחות אשתו הרי במיתת אשתו ניתרת, ומשמע שמפני מערכת יחסים נאסרה לו.)
ותירצו: 
אלא, מדאמר רחמנא יבמה שאין לה בנים אסורה, הא יש לה בנים מותרת.
הנה התיאשו מלהוכיח מסברא שמיתה מתירה, ולכן התחילו לחפש מקור במקרא.
ודחו:
ודילמא, אין לה בנים אסורה לעלמא ושריא ליבם, ויש לה בנים לכולי עלמא נמי אסורה!
לפי זה, בעצם אסורה היא, אלא שהאח יכול להמשיך אישות הראשון, לפיכך מותרת לו. 
ועוד פלפלו:
אלא, מדאמר רחמנא אלמנה לכה״ג אסורה, הא לכהן הדיוט שריא.
ודילמא לכה״ג בלאו, לכולי עלמא בעשה!
האי עשה מאי עבידתיה? אי דאהניא מיתת הבעל, תישתרי לגמרי! אי דלא אהניא מיתת הבעל, תוקמה במילתא קמייתא!
אלמה לא? אפיקתה ממיתה, ואוקימתה על עשה, מידי דהוה אפסולי המוקדשים, דמעיקרא אית בהו מעילה ואסירי בגיזה ועבודה, פרקינהו, מעילה לית בהו, בגיזה ועבודה אסירי!
[פירש רש"י: לכולי עלמא בעשה. ויצאה והיתה לאיש אחר ע"י גירושין ולא ע"י מיתה דושלחה לזו ולא לאחרת משמע ולאו הבא מכלל עשה עשה: האי עשה מאי עבידתיה. שיהא הוא עומד בפניה ואיסור לאו וכרת שבה פקעו: אי אהני מיתת הבעל כו' ואי לא אהני. דאשמיעך קרא דאין מיתה משלחת: תוקמה במילתא קמייתא. ולא איצטריך למיכתב לאו בכ"ג: אלמה לא. לשון קושיא הוא וכי לא דבר הגון הוא כן: אפיקתיה. מיתת הבעל מחיוב מיתת בית דין ואוקימתה באיסור עשה: מעיקרא. קודם פדיונן: ואסירי בגיזה. כדאמרינן דכתיב לא תגוז: פרקינהו מעילה לית בהו. ומותרין לאכילה לכל אדם ואסירי בגיזה כדאמרינן בבכורות (טו.) תזבח ולא גיזה בשר ולא חלב ודריש ליה בפסולי המוקדשין לאחר פדיונן.]
ויהיה הדמיון בכאן בין קידושי אשה לקדשי מקדש באופן שכבר ביארנו (לעיל סימן V סעיף ב), שהם אסורים מדין פגיעה ביעוד. ובכך הפחתת איסורה במיתת בעלה תדמה לדין פסולי המוקדשים, שאף ששוב אינם אסורים במעילה (דהא נאבד ייעודם בפיסולם ופירקונם), מ״מ איסור הנאה כלשהו במקומו עומד. וכן בקידושין, בחייו אסורה מדין פגיעה בנישואיה, וגם אחר מיתתו ישאר איסור כלשהו במקומו. ויש ליתן טעם לזה, שהרי העולם עדיין קוראים לה אשת פלוני, או אלמנת פלוני. וכן בקדשים, הרי זו הבהמה שהיתה קדושה ונפסלה, כיו״ב. ויהיה האיסור הנשאר באשה ובבהמה מדין מעמד ואיסור חיצוני שיש להם ממה שהיו קדושים בעבר.
ובסיום הסוגיא אמרינן:
אלא, מדאמר קרא: פן ימות במלחמה ואיש אחר יקחנה.
מתקיף לה רב שישא בריה דרב אידי, אימא: מאן אחר? יבם!
א״ר אשי, ב' תשובות בדבר: חדא, דיבם לא איקרי אחר. ועוד, כתיב: ושנאה האיש האחרון וכתב לה ספר כריתות או כי ימות האיש האחרון, ואיתקש מיתה לגירושין, מה גירושין שריא וגומרת, אף מיתה שריא וגומרת.
ואפשר לפרש מסקנת הסוגיא דבאמת הסברה הראשונה (הוא אסרה, והוא שרתה) עיקר, רק שהיה אפשר לדחות (והא עריות דאסר להו ולא שרי להו), עם לא שיתוכח בקרא. לפיכך הוצרכנו להוכיח דמיתה מתרת מדכתיב פן ימות במלחמה וכו׳.
אי נמי יש לפרש דכבר נדחית הסברה הראשונה, והיתר מיתה נלמד מגזה״כ. והיינו דהקישו גט למיתה. וא״כ המיתה מתירה כמו גט, ולא מסברה עצמאית.
ושתי התפיסות בהיתר מיתה תלויות בשתי הדעות בתוס׳ הנ״ל. דאם פירוש הרי את מקודשת לי היינו לכ״ע בגללי, גם כשמת בעלה ואינה אשת איש במציאות מ״מ נצרכת להיתר מעמד הערוה שבה, ועכצ״ל דאיתקוש מיתה לגט לגבי זה. אך אם הרי את מקודשת לי ר״ל מיועדת לי, הרי כל עיקר איסור א״א היינו הפגיעה ביחסה עם בעלה, ואין זה אלא כשהיא במציאות אשתו של פלוני, וממילא סברה היא דבמיתת בעלה מותרת, דהא אינה שוב אשת איש.
ובאמת דחוק לומר שמיתה הויא מתיר כמו גט, והלא היא מציאות בודאי ולא דבר של חלות. וכי הבעל בדעת מתיר אשתו במעשה מיתתו?
וכיו״ב שאלו התרה״ד:
תרומת הדשן פסקים וכתבים סימן קב
אשת אליהו הנביא ז״ל, או אשת ריב״ל אם יכולים לינשא לאיש אחר, נ״מ לדורות ג״כ, אם יזכה אחד כמו הם? ומההוא עובדא דקאי אליהו בבית הקברות כו', משמע קצת לאיסור.
פי׳: דאם מיתה מתיר היא, א״כ הרי אין כאן מעשה מיתה שיתר נשואיהן. אבל אם מציאות היא שאינה שוב אשתו של פלוני, א״כ הרי הן אינן נשואות עוד לבעליהן מאחר שהלכו לעולמם.
והשיב:
תמיהני טובא, למה טרחת לשאול שאלה כזאת? הלא ידעת דאיתא בפרק תינוקות (שמא צ״ל: תינוקת נדה ע:) די״ב דברים שאלו אנשי אלכסנדריא את ר' יהושע בן חנניא, ובהן שלשה דברים בורות. אשתו של לוט מהו שתטמא? בן השונמית מהו? שיטמא מתים לעתיד לבא כו'? ופשטא להן: מת מטמא ואין נציב מלח מטמא, מת מטמא ואין החיים מטמאין. אף על פי שודאי אשתו של לוט מתה, אלא שנהפכה לגוף אחר, ובן השונמית היה מת אלא חזר ויחי, אעפ״כ אמר שאין מטמאין.
ה״נ י״ל אשת רעהו אסורה ולא אשת מלאך, שכולן רוחני ולא גופני.
ומה שהבאת ראיה ממה שעמד בבית הקברות, דפשיטא דאליהו ז״ל שמר כל התורה כולה, כדאיתא להדיא פ' מי שהוציאוהו (עירובין מג:) דאפי' תחומין דרבנן מנטר להו.
ואחר מאות שנים בא הגר״א וסרמן הי״ד והחיה הדיון בזה:
קובץ שעורים חלק ב סימן כח
כתב בפסקי מהרא״י (הוא בעל תרוה״ד) סי' ק״ב דאשת אליהו ואשת ריב״ל מותרות דאשת רעהו כתיב ולא אשת מלאך והן כולן רוחני ולא גופני עכ״ל.
וקשה דבגמ' פריך מיתת הבעל מנ״ל ואף דאשת מת ודאי לא מיקרי אשת רעהו. וצ״ל דאף דעתה אינה אשת רעהו מ״מ כיון שנאסרה שעה אחת אסורה עולמית עד שיתחדש בה דבר המתירה. אלא דילפינן מקרא דאיתקש מיתה לגט. וא״כ ה״נ אף דעתה אינה אשת רעהו מ״מ איסור שהיה בה להיכן הלך.
ותניא בסדר עולם שבעה בני אדם קפלו את העולם כולו ואלו הן אדם מתושלח שם יעקב עמרם אחיה השילוני אליהו ועדיין הוא קיים עכ״ל. ומבואר מלשון הברייתא דאינו חשוב כמת. ובב״מ קי״ד לאו כהן הוא מר עיין שם. ואי נימא דחשוב כמת הא כתיב במתים חפשי. ועוד דאי חשוב כמת, אין צריך לקרא דאשת רעהו.
ובטור יו״ד סי' רס״ז בשם הרמ״ה, דגר שמת והניח עבדים קטנים והגדילו אח״כ, אין להן תקנה, דכיון שלא הותרו בשעת מיתת האדון, אינן ניתרין אח״כ. ובב״י שם חולק ע״ז עיין שם. והא דמיתת הגר מתרת עבדיו הוא מג״ש, דלה לה, דעבדו דגר כאשתו דמיתת האדון מתרת כמיתת הבעל. וסובר הרמ״ה, דמעשה המיתה היא המתרת, ואינה מתרת אלא בשעתה, כמו גט דאינו מתיר אלא בשעתו. ודעת הב״י, דההיתר הוא במה שהבעל הוא מת, והרי גם אח״כ הוא מת. ושמא י״ל עוד לשיטת הב״י, דההיתר הוא ע״י שאין לה בעל, דגלי קרא גבי מיתה דאינה אסורה אלא בשעה שיש לה בעל, וא״כ אפשר לומר כן גם הכא כיון דעכשיו אינה אשת רעהו מותרת. וצ״ע.
ומסברה הרי צדקו דברי תרה״ד בלי צורך לעיון. דאילו לסברתו צריך אתה לומר שמיתה מתיר היא, ואין מתיר אלא דבר של משפט וחלות פורמלי ונצרך לדעת ומעשה, ויש בו שליחות ותנאי, וכל אלו הדברים אינם במוות כלל, אלא מציאות היא. כן נראה לפי הסברה.
וא״כ המיתה אינה מתיר האיסור אלא שממילא האיסור איננו לאחר מיתה. ומה שאמרה המשנה קונה את עצמה בגט ובמתת הבעל, לאו דוקא. דאינה קונה את עצמה במיתה, אלא ממילא לעצמה היא. ואע״פ שלא מדיוק בלשון המשנה, מוכרחת היא מסברה.
ולפ״ז ההיקש בין מיתה לגט אינו גמור, אלא הקיש של תוצאה הוא. ששניהם סוף דבר אחריהם אין כאן איסור אשת איש.
ב. גופו של גט
נמצא שבדקנו את שיטת התוס׳ על ידי התיר המיתה. אבל מקום אחר יש לנו לחפש בה. והיא בגיטין, לגבי גופו של גט, דז״ל המשנה:
גיטין דף פה עמוד א
מתני'. גופו של גט: הרי את מותרת לכל אדם; [פה:] רבי יהודה אומר: ודן דיהוי ליכי מינאי ספר תירוכין ואגרת שבוקין וגט פטורין למהך להתנסבא לכל גבר דיתצביין.
לפי חכמים, גופו של גט, מתיר. אין הבעל אומר לה תעזביני וממילא תיתר לשוק, כדצפינן לראות לפי פשטא דמילתא שמצינו בתוס׳. אולם שיטת ר״י חלקה לפיו, דאין רצון ר״י רק להביא פירוט יותר, אלא ר״י דוקא מדובר על הניתוק בינו לבינה. דכאשר החכמים המתמקדים על הקשר בינה לכ״ע, ר״י מתמוקד על הבינו לבינה ופירוד הקשר.
ג. אלא לפלוני
עוד נעיין בסוגיא אחרת קשורה, היא המשנה ראשונה לפ״ט דגיטין:
גיטין דף פב עמוד א
מתני'. המגרש את אשתו, ואמר לה הרי את מותרת לכל אדם אלא לפלוני ר' אליעזר מתיר, וחכמים אוסרים.
ובגמרא הביאו שיטת ר״א לקצה אפ׳ יותר קיצוני:
גיטין דף פב עמוד ב
מאי טעמא דר״א. א״ר ינאי משום זקן אחד, אמר קרא: ויצאה מביתו והלכה והיתה לאיש אחר, אפילו לא התירה אלא לאיש אחר הרי זו מגורשת. ורבנן? האי איש לכל איש ואיש.
ורבי יוחנן אמר, טעמא דר״א מהכא: ואשה גרושה מאישהּ לא יקחו. אפילו לא נתגרשה אלא מאישהּ נפסלה מן הכהונה, אלמא הוי גיטא. ורבנן? איסור כהונה שאני.  
לפיהם נמצא מצב שמגרש אותה ממנו והיא אינה מותרת לשוק. א״כ לדעת ר״א איסורה לשוק וקשרה לבעלה מרכיבים נפרדים של האישות הם, ואיסורה לשוק מעמד הוא ןמנותק מההתיר לבעל. ובזה חולקים עליו חכמים, וסוברים שאין איסור אשת איש אלא מהיותה אשת איש, ואין גירושין בלא התרת אותו האיסור.
ובהמשך הגמרא, שאל ר׳ אבא, אם כן הוא הדין לקידושין נמי, כפשטא דמילתא דהתוס׳, שהאיסור לשוק בגלל הזיקה לבעל הוא, וא״כ אי אפשר שתהיה מקודשת לו ומותרת לשוק, או לא. והעלה הגמרא דיש מקום להפריד בין גיטין לקידושין. אמנם נעיין בזה ביתר פירוט בסוגיות עתידות לבא עלינו לטובה, אבל כרגע נסתפק במה שבפנינו. דאמרינן:
גיטין דף פב עמוד ב
בעי רבי אבא: בקידושין היאך? תיבעי לר״א, תיבעי לרבנן.
תיבעי לר״א, עד כאן לא קאמר רבי אליעזר הכא אלא משום דכתיבי קראי, אבל התם קנין מעליא בעינן, או דלמא ויצאה והיתה.
תיבעי לרבנן, עד כאן לא קאמרי רבנן הכא אלא דבעינן כריתות וליכא, אבל התם קנין כל דהו, או דלמא ויצאה והיתה.
לבתר דאיבעיא ליה הדר פשטה: בין לרבי אליעזר בין לרבנן, בעינן ויצאה והיתה. 
למסקנת ר׳ אבא, בקידושין נמי יחלקו ר״א ורבנן, שלדידיה דר״א עולם הקידושין והגיטין כולו שונה משלהם של רבנן, דלעולמו של ר״א יש שני צדדי אישות, אחד כלפי פנים ואחד כלפי חוץ, וז״א לרבנן, דהכל אחד הוא. והנה, פשטא דמילתא מסתבר לדעתם של רבנן, ולא לר״א.
ד. מאה תופסין בה
לקמן גרסינן:
קידושין דף נט עמוד ב
אמר אביי: ולטעמיה דרב, בא אחד ואמר לה הרי את מקודשת לי מעכשיו ולאחר ל' יום, ובא אחר ואמר לה הרי את מקודשת לי מעכשיו ולאחר עשרים יום, [ס.] ובא אחר ואמר לה הרי את מקודשת לי מעכשיו ולאחר עשרה ימים מראשון ומאחרון צריכה גט, מאמצעי אינה צריכה גט, מה נפשך? אי תנאה הואי דקמא קידושי, דהנך לאו קידושי, אי חזרה הואי דבתרא קידושי, דהנך לאו קידושי. פשיטא! מהו דתימא, האי לישנא משמע תנאה ומשמע חזרה, ותיבעי גיטא מכל חד וחד, קמ״ל.
עולא אמר רבי יוחנן: אפי' מאה תופסין בה; וכן אמר ר' אסי אמר רבי יוחנן: אפילו מאה תופסין בה. אמר ליה רב משרשיא בריה דרב אמי לר' אסי: אסברה לך טעמא דרבי יוחנן, שוו נפשיה כי שרגא דליבני, דכל חד וחד רוחא לחבריה שבק. 
ועל פניו סותר הוא פשטא דמילתא דתוס׳. היאך נימא מיוחדת לי והיא מקודשת למאה. אמנם אין זה אלא שיטת ר׳ יוחנן, ורב וכן שמואל חלקו עליו, אך מ״מ שיטה היא. ובשיטה המיוחסת לתוס׳ ר״י הזקן שם פירש כך:
תוס׳ ר״י הזקן קידושין דף נט עמוד ב
טעמיה דר' יוחנן. פי' דמדקאמר תופסין ודאי לא הוי טעמיה דר' יוחנן דהאי לישנא משמע תנאה ומשמע חזרה דלהאי טעמא אין הקדושין אלא לאחד ואין אנו יודעים מי הוא ומספק צריכה גט מכולם. אבל תופסין משמע שכל א' וא' מצא מקום פנוי ויש בו צד קדושין לה לאסרה. וקשיא לן והיכן מצינו קדושין בעולם שלא יפשטו בכולה (קדושי) [אשה] שאם לא קדשה כולה אשה אמר רחמנא ולא חצי אשה. מ"ה נראה דקסבר ר' יוחנן שהאומר לאשה הרי את מקודשת לי חוץ מפלוני שמקודשת בזו מספק דאע"ג דגבי גט לא הוי גט התם הוא דבעינן כריתות אבל הכא קנין בעינן והא איכא. ואע"ג דבעי לה רבי אבא בפ' המגרש ופשיט דאינה מקודשת דאתקש הויה ליציאה וכי היכי דגבי גט חוץ מפלוני אינה מגורשת ה"נ בקדושין חוץ מפלוני אינה מקודשת. ר' יוחנן לא ס"ל הכי דה"נ אשכחן לר' יוחנן פ' האיש מקדש דלית ליה ויצאה והיתה שיהיה כלל בכל מקום. כדאמרינן צווח ריש לקיש ככרוכיא ויצאה והיתה וליכא דאשגח ביה וקאמר ר' יוחנן דהאי דקאמר מעכשיו ולאחר ל' יום שייר מקום לכל מי שיקדש תוך זה הזמן. כאילו אמר חוץ ממי שיקדשך תוך ל' יום מ"ה תפסי קדושי כולם ואפי' הם מאה.
לדבריו, ס״ל לר״י דמאה תוספין בה מפני שקידושין הם מדין קנין. ואין זה מונע מלומר שיטת פשטא דמילתא, דאפשר שגם זו וגם זו קיים, דבקידושין הרגילים נמצא שיש בהם מיוחדת ומיועדת, אבל קידושי מאה תופסין בה וקידושי חוץ מפלוני, אין בהם דין המקודשת ומזומנת ואין בהם דמיון להקדש שיפשטו, אך קנין יש בהם. ובגט אינו כן, אלא בעי לנתק לגמרי האישות ולא רק הקנין. ואנו נשמחים במה שעשה, שהביא לכאן הגמרא בגיטין דף פ״ב, דשם באמת מתמוקדים על מהות הקידושין והגיטין והאישות כדביארנו.
ועוד דבר יפיפייה עשה בעל מחבר גליון הזה, במה שקשר קשר בין דברי ר׳ יוחנן מכאן לדבריו במקום אחר, ושר׳ יוחנן בכמה מקומות חילק בין גט לקידושין, וסבר ליה שיש קידושין של קנין בעלמא. והסוגיא שכוון לה היא:
תלמוד בבלי מסכת קידושין דף מג עמוד ב
האיש מקדש את בתו. תנן התם: נערה המאורסה היא ואביה מקבלין את גיטה; אמר רבי יהודה: אין שתי ידים זוכות כאחד, אלא אביה מקבל את גיטה, וכל שאין יכולה לשמור את גיטה אין יכולה להתגרש. אמר ר"ל: כמחלוקת לגירושין כך מחלוקת לקידושין; ורבי יוחנן אמר: מחלוקת לגירושין, אבל לקידושין, דברי הכל אביה ולא היא...
[מד.] ר' אסי לא על לבי מדרשא, אשכחיה לרבי זירא, אמר ליה: מאי אמור האידנא בי מדרשא? אמר ליה: אף אנא לא עייל, ר' אבין הוא דעייל ואמר: חברותא כולה כר' יוחנן, וצווח ריש לקיש כי כרוכיא ויצאה והיתה, וליכא דאשגח ביה. אמר ליה: רבי אבין בר סמכא הוא? אמר ליה: אין, כמין ימא לטיגני הוא.
והיינו שחולקים ר״ל ור״י עד כמה הקידושין דמי לגט ועד כמה נפרדים הם. דר״י מחלק ור״ל משוה.
א״כ נמצא שדברי ר״י בכאן עומדים בויכוח עתיק ומוכר. נוסיף, שיש עוד מחלוקות בין ר״ל לר״י במכילתין, כמו דף ט׳ וכן דף נ״ט, ונראה שמחלוקתם יסודי ועמוק הוא. אכן מסתברא כטענתו של המחבר הגליון הזה לקשור הסוגיות.
וגם הריטב״א דן בשיטת ר״י באריכות:
חידושי הריטב״א מסכת קידושין דף ס עמוד א
תמיהא מילתא כיון דשיורא הוא... ניפרוך מקדושין גופייהו דהא קיימא לן דכל קידושין דמשייר בהו לא הוו קדושין, דבריש פרק המגרש (גיטין פ״ב ב') בעי לה רבי אבא בקדושין היאך מי אמרינן כי פסיל שיורא הני מילי בגט דבעינן כריתות אבל בקדושין כי יקח אמר רחמנא קנין כל דהו או דילמא הוייה ליציאה מקשינן, בתר דבעיא הדר פשטה הוייה ליציאה מקשינן דכתיב ויצאה והיתה...
הנכון, דודאי מודה רבי יוחנן דשיור פוסל בקידושין כמו בגירושין. מיהו, סבירא ליה שאין שיור פוסל אלא כשהוא משייר לעולם, כגון חוץ מפלוני או חוץ [מ]מזנותיך וכיוצא בו. אבל הכא, שאין שיורו אלא עד שלשים יום, וכל היכא דאילו לא מקדשא לאחרים עד שלשים יום לכי מטי שלשים יום הוו קידושין גמורים, לא חשיב שיורא. אלא, הקידושין חלין מעכשיו והולכין ונגמרין עד שלשים יום. וכמו שאמרו בירושלמי: כל שלשים יום קונה ואינו קונה, לאחר שלשים יום קונה קנין גמור. וכן הדין בגט, שאם אמר הרי זה גיטך מעכשיו ולאחר שלשים יום ושניהם קיימין לאחר שלשים יום הרי זה גט שהגירושין מתחילין מעכשיו והולכין ונגמרין לשלשים יום לגמרי...
ולשיטתיה, גם לר״י אין הקידושין קנין כל דהו, אלא שאין זה שיורא מכיון שבא להשתלם. ולנו נראין דברי הר״י זקן.
ודע, שלכ״ע אסורה היא לכ״ע אפ׳ שמאה תופסין בא. ודוק בראשונים.
בירושלמי נדרים (פ״י ה״ה), שאלו לשיטת ר׳ יוחנן, מי מיפר לה. והנה על פי פשטות הדברים נראה לומר שכלום אחד מהם יפיר, דהא הפרת נדרים מדין אישות היא ולא מדין קנין, ואין כאן אלא קנין.ד.
11.6.33
VII. קידושין שאינם גמורין	33
א. הקושי ברמב״ם
ב. מהות הספק
ג. קידושין חלקית במשנה תורה
ד. וכן בדברי עוד מפרשים
VIII. ברכת אירוסין	39

VII. קידושין שאינם גמורין
א. הקושי ברמב״ם
ע״כ עסקנו על ענין הקנין והקדושה שבקידושין, האם ממילא איסור אשת איש בא מהיותה מיוחדת לבעלה, או שיש שני מרכיבים נפרדים האיסור והאישות. ודיון אחד  נשאר להשלים העיון הזה, והוא פסק הרמב״ם לגבי קידושין חלקיים בכמה מקומות. ונתחיל בפ״ד:
רמב״ם אישות ד הלכה ח
כיצד מתקדשת למיאון, שאם נתקדשה ולא רצת לישב עם בעלה צריכה למאן בפני שנים ולומר איני רוצה בו ויוצאה בלא גט כמו שיתבאר בהלכות גירושין, וזו היא הנקראת ממאנת.
ולמה יוצאה בלא גט. מפני שאין קידושיה קידושין גמורין מן התורה אלא קדושי קטנה זו מדברי סופרים. והן תלויין. שאם ישבה עם בעלה עד שגדלה גמרו קידושיה ונעשית אשת איש גמורה ואינו צריך לחזור ולקדשה אחר שגדלה, ואם לא רצת לישב צריכה למאן ותצא בלא גט. 
ענין המיאון, שמדאורייתא זכותו של האב לקדש בתו הקטנה, ובמקום שהאב איננו יכולה היא לקדש עצמה או שאחיה או אמה יקדשו אותה, אבל אלו קידושי דרבנן הם, וזכותה למאן ביום בת מצוותו ובלא גט ומותרים שתיהם בקרובתיהם, כי הכל מדרבנן הוא. ועל פניו הענין כך הוא, שאין כאן קידושין כלל אלא מדרבנן בעלמא, ולפיכך המיאון שפיר מפסקת הקידושין. ולשון הרמב״ם כאן שכתב שהוא מדברי סופרים, נראה דמדרבנן גמור הוא, דלא כדברי הכס״מ בריש הל׳ אישות.
ברם, חידש הרמב״ם כאן חידוש קשה להבינו דהא כתב וז״ל מפני שאין קידושיה קידושין גמורין מן התורה אלא כו׳ מדברי סופרים והן תלויין שאם ישבה עם בעלה כו׳ נעשית אשת איש גמורה כו׳ ואם לא כו׳ תצא בלא גט. דהיינו שלפיו יש כאן קידושין אך אינם גמורים. ואינו מובן.
ועוד עשה כזאת בהלכות שלאחריה:
רמב״ם אישות ד הלכה ט
חרש שנשא פקחת וכן חרשת שנשאת לפקח, אין קידושיהן גמורין מן התורה אלא מדברי סופרים. לפיכך אם בא פקח וקידש אשת חרש הפקחת, הרי זו מקודשת לשני קידושין גמורין ונותן גט והיא מותרת לבעלה החרש. אבל, השוטה שקידש פקחת או פקח שקידש שוטה, אין כאן קידושין כלל לא מדברי תורה ולא מדברי סופרים.
וכן בהל׳ גירושין:
רמב״ם גירושין יא הלכה א
אין נושאין את הקטנה, והנושא קטנה יתומה ולא רצת בבעל הרי זו ממאנת והולכת ואינה צריכה ממנו גט, שאין קדושי קטנה קדושין גמורין כמו שבארנו.
וכן בשאר תחומי תורה ברמב״ם יש הכרה בתופעות חלקיות להם. דבהל׳ איסורי ביאה בענין גרות גם שם נמצא מעמד ביניים.
רמב״ם אס״ב יב הלכה יא
העבדים שהטבילו אותם לשם עבדות וקבלו עליהם מצות שהעבדים חייבים בהם יצאו מכלל העכו״ם ולכלל ישראל לא באו...
רמב״ם אס״ב יג הלכה יב
כשישתחרר העבד צריך טבילה אחרת בפני שלשה ביום שבו תיגמר גירותו ויהיה כישראל, ואין צריך לקבל עליו מצות ולהודיעו עיקרי הדת שכבר הודיעוהו כשטבל לשם עבדות.
וכן מצינו בחופת נדה:
רמב״ם אישות י הלכה ב
אם היתה נדה אף על פי שנכנסה לחופה ונתיחד עמה לא גמרו הנישואין והרי היא כארוסה עדיין.
ועוד נמצא אצלו:
רמב״ם אישות פרק ד הלכה טז
המקדש אשה שחציה שפחה וחציה בת חורין אינה מקודשת קידושין גמורין עד שתשתחרר וכיון שנשתחררה גמרו קידושיה כקידושי קטנה שגדלה, ואינו צריך לקדשה קידושין אחרים. בא אחר וקידשה אחר שנשתחררה, הרי זה ספק קידושין לשניהם. 
ואינו מובן, היאך יהיה קידושין גמורים מצד אחד ומצד השני בא אחר וקידשה הרי זה ספק קידושין. ועוד מפני מה היקש קידושי חצי שפחה לקידושי קטנה שע״פ הנראה אינם אלא מדרבנן.
ב. מהות הספק
ורבינו מוהר״א ז״ל, וכן חמיו רבינו הגדול ז״ל, היו מבארים דעת הרמב״ם במקומות אלו דרך העיון ברמב״ם נוסף בהל׳ אישות, והוא מוסד על מימרו של ר׳ יוחנן. דז״ל הרמב״ם:
רמב״ם אישות פרק ז הלכה יב
הרי את מקודשת לי מעכשיו ולאחר שלשים יום, ובא אחר ואמר לה הרי את מקודשת לי מעכשיו ולאחר עשרים יום, ובא אחר ואמר לה הרי את מקודשת לי מעכשיו ולאחר עשרה ימים, אפילו הן מאה על הסדר הזה קידושי כולן תופסין בה וצריכה גט מכל אחד ואחד מפני שהיא מקודשת לכולן בספק.
ועל זה היה רבינו הגדול ז״ל אומר כלל גדול במהות הספקות. וזהו תורף דבריו: הספק, לאו דוקא חסרון יֵדע הוא, אלא ענין הספק הוא מקום שבו צריכים לחשב הדבר על פי שני גורמים הלכתיים הסותרים זה את זה. אמנם, יש מצבי חסרון ידע המביאים לכך, כמו בספק טריפה ספק כשר, צריך ליחשב ולנהוג ממבט היותו כשר וגם ממבט היותו טריפה. אבל יש דרך להביא לספק גם שלא בחסרון ידע. דתחשוב על ענין בין השמשות. די״א דענין בין השמשות הוא, שיש נקודה דקה בה היום הופך להיות לילה, אבל לא ידוע לנו מתי, ולכן בזמן בין השמשות צריך ליחשב כיום ולילה. אבל רבינו הגדול ז״ל טען שז״א, אלא שבין השמשות הוא דין של גם יום וגם לילה, כי היום והלילה יש להם הגדרות כפולות, הגדרה אחת היינו אסטרונומי שהיום הוא זמן שהשמש בשמים וכו׳, אבל עוד יש הגדרה אנושית ליום ולילה, והוא היות האור בחוץ הוא יום אנושי וחסורונו מגדיר לילה האנושית, ולפיכך בבין השמשות שנמצא מפן אסטרונומי לילה הוא אבל מפן האנושי יום הוא דהא אור יש, נמצא בספק יום ספק לילה. וכן טומטום מחסרון ידע נוצר ספקו, אבל אנדוגינוס שסימני זכרות וסימני נקבות יש לו אין זה חסרון הידע המביא לידי הספק. והאמת ,שרעיון זה כבר נמצא בריטב״א ביומא [דף מז: ד״ה אמר] בשורה אחת. ובבין השמשמות איני יכול לדון בו כיום גמור וגם לא ללילה גמורה, אבל הסיבה שכן אינו מפני שאיני יודע איזו מהם הוא, אלא כי הוא במהות גם זה וגם זה.
וכך הוא היה אומר בדעת הרמב״ם בהל׳ אישות פ״ז הי״ב שהבאנו, כי הוא אינו חסרון ידע לאיזו מהם מקודשת היא, אלא כי היא מקודשת במקצת לכולם.
ג. קידושין חלקית במשנה תורה
והוא הדין בקידושי שפחה חרופה, דהנראה בזה, שיש להם קידושי קנין אבל אין קידושי אישות תופסין בה כלל, דהא אישות היא לבנות חיים של קבע ולהוליד בנים ובנות ולהקים משפחה, ומושג השפחות סותר כל זה, ובקידושי שפחה אין קידושין תופסין, וכן תרגם אונקלוס [דברים כג:יח] קַדֵשׁ שמקדש אתתא אמה, כי מושג האישות ומושג השפחות עומדים בסתירה, והיינו קדש וקדשה [א״ה וע׳ רש״י על אתר פירושו לתרגום הזה], דאישות אינו נמצא בהווה בלבד אלא מניחה עבר הווה ועתיד, לבנות חיים לאורך זמן, משא״כ קנין, היום כן מחר לא, וכן ראינו קנין ל׳ יום אבל אישות ל׳ יום לא מצינו וע׳ בירושלמי קידושין פ״ג שהבאנו, והיוצא מכל זה שהמקדש חצי שפחה קנין עשה ולא יצר אישות כלל, היינו קידושין שאינם גמורין, מצד אחד נקנית מצד השני אין כאן אישות.
וכן הדין בגֵרות שאינה גמורה, דהיינו בעבד שמקבל זהות דתית אבל זהות לאומית אין לו, דהא עם הדומה לחמור הוא [א״ה ערש״י דברים כג:יח], לכן הגרות של העבד דתית ולא לאומית היא.
וכן הוא פירוש לשון תלויין ועומדים שכתב הרמב״ם בהל׳ אישות לגבי קידושי קטנה, וחצי שפחה שיש קנין ואין אישות. והבּיאה לאחר שגדלה או נשתחררה, משמעותה כבדה כאן, דהיא יכולה להוסיף האישות ולהשלים את הקידושין להם. וזה כנראה הבנת דברי הרמב״ם הסתומים לגבי חצי שפחה דז״ל וכיון שנשתחררה גמרו קידושיה כקידושי קטנה שגדלה ואינו צריך לקדשה קידושין אחרים, בא אחר וקידשה אחר שנשתחררה הרי זה ספק קידושין לשניהם ע״כ, דאם בא עליה אחר שגמרו קידושיה אין לקידושי האחר שוב כח להביא הקידושין לספק. אלא, צ״ל דזה אינו אלא בשלא בעלה, אבל אם בעלה, שפיר נגמרין קידושיה. [א״ה כדברי המ״מ שם דז״ל וא״כ מ״ש ואינו צריך לקדשה קידושין אחרים אינו מפני שיהו הראשונים קידושין גמורים אלא כל שבא עליה אחרי כן ביאתו עושה אותה אשת איש גמורה והרי זו כקטנה וכמו שכתבתי למעלה בפרק זה בדעת רבינו בדין הקטנה ע״כ.] וכדברי הרמב״ם בהל׳ גירושין פי״א ה״ו לגבי קטנה דז״ל קטנה שלא מיאנה והגדילה אף על פי שלא בעלה בעלה משנעשית בת שתים עשרה שנה ויום אחד הרי זו אינה ממאנת שהרי הגדילה, וצריכה גט מדברי סופרים שהרי לא בא עליה אחר שהגיעה לשני נערות ע״כ.
דהיינו שבקידושי חצי שפחה, הראשון קידש אותה בקנין אבל חסר לו האישות שהרי לא בא עליה, והשני שאחר שנשתחררה קידשה רק לגבי אישות שלה דהא שייר אותה הראשון לכך, והיינו כבין השמשמות, ספק של גם יום וגם לילה, דבאופן אחד מקודשת היא לראשון ובאופן אחר מקודשת היא לשני.
ובקטנה, בכהת״כ אין לה קניינים, לפיכך יהיה בקידושי קטנה קידושין בלא קנין, אבל אישות יהיה לה, דמי קצת לדברי ירושלמי יבמות שקטן המקדש בביאה קידושים תופסים [אבל לאו דמיון גמור קאמינא דהא דברי הירושלמי אלו ליתא להלכתה אלא דמיון כלשהו], וזהו אין קידושין גמורין. דהיינו שרואה אני את האישות של חיים שותפים שיש כאן כתּשתית של אישות שיוכלו להתפתח לקידושין גמורין כשתגדל. ויש אשר רצו לומר שלא כדברינו אלא שיש כאן דעת וקנין אלא מכח אמה ואחיה, אבל לא נהירא בדעת הרמב״ם, דהא לא חילק בין קידשה עצמה לבין קידשה אמה ואחיה. אמנם בראשונים אחרים, איתם הרמב״ן, אפשר לומר כזה.
ולפיכך היקש הרמב״ם חצי שפחה לקטנה בהלכות, כי העיון בהם יראה שדבר אחד הוא, שיש לה קידושי מרכיב חוסר מרכיב, דהיינו קידושין שאינם גמורים.
אבל בזה של ר׳ יוחנן דמאה תופסין בה, קצת קשה. אמנם הראשון אפשר לומר שיש לו קידושי אישות, דהא בשעה שקידשה היתה אפשרות בעתיד להתפתח לאישות. אבל מהשני להאיש האחרון לא יובן הענין וצ״ע.
ובקידושי מעוברת כתב הרמב״ם:
רמב״ם אישות פרק ז הלכה טז
האומר לחבירו אם ילדה אשתך נקבה הרי היא מקודשת לי בזה, לא אמר כלום. ואם היתה אשת חבירו מעוברת והוכר העובר, הרי זו מקודשת. ויראה לי, שצריך לחזור ולקדש אותה מאביה אחר שתיולד כדי שיכניס אותה בקידושין שאין בהן דופי. 
השגת הראב״ד פרק ז הלכה טז
א״א לפי ההלכה לא נאמר הוכר עוברה מקודשת אלא לדעת ר' אליעזר בן יעקב, דאמר אדם מקנה דבר שלא בא לעולם, ולית הלכתא כוותיה.
ואינו מובן, למאי מהני קידושין ראשונים, ולמה צריכים לקידושין שניים. בחיבורו כתב מוהר״ח הלוי ז״ל, שהפגם של קידושין שיש בהן דופי, הוא כשדנים במקרה שאין העובר נקיבה עדיין. לפיכך יצטרך לקידושין עוד פעם כשתהיה נקבה. והרב גוסטמן כתב בספרו [א:ד, והבאתי ממנו בנספח] דכוונתו הוא, שאי אפשר לייצור כאן אישות, דלאו אשה היא, ורק קנין הוא דאפשר. אבל הנראה, אפ׳ ידוע שנקיבה כבר היא, אעפ״כ אי אפשר לייצר כאן אישות, דהא בתוך הרחם היא. ממילא קידושין שאינם ראויים לאישות, קנין ותו לא. ויצטרך קידושין שנית. כמו שהמקדש קטנה או חצי שפחה יצטרך ביאה אחר מכן.
ר״ל, שלרמב״ם יש ענין קידושין שאינם גמורים, והנראה שהוא בנוי על היות מרכיבים שונים לקידושין.
ולגבי היתר ביאה לקידושין שאינם גמורין, יש לומר בה מילתא, דהנה אפ׳ במצב קנין בלא אישות יהיה להם היתר ביאה, כי ההיתר ביאה תלויה על ההווה ולא העתיד, דאפ׳ לרמב״ם דפנוי אסור לפנויה ז״א אלא כשבההווה של הביאה אין להם כלום מסגרת אישות, אבל כל שיש קנין או מסגרת אישות כל שהוא מחוץ להביאה, אפ׳ אין כאן אישות גמורין שעתידים הם לבנות בחיים שותפים, יש להם זיקה ומותרת הביאה.
ד. וכן בדברי עוד מפרשים
ונמצא בהעמק השאלה דהנצי״ב כיוון די דומה, דשם כתב לגבי מעוברת:
העמק שאלה שאילתא קס"ה ס"ק א
ויש לזה ראיה ממשנה קידושין פ״ג אם היתה אשת חבירו מעוברת והוכר עוברה דבריו קיימין, וע״ש ד׳ ס״ב איתא דר׳ חנינא אמרה אליבא דראב״י דס״ל אדם מקנה דבר שלא בא לעולם, ומש״ה נתעצמו האחרונים ז״ל למחוק בבא זו מן המשנה, אבל הרמב״ם בפי׳ המשניות הביאה ומפרש לה דודקא מקודשת, ומ״מ אסור לבעול אותה עד שיקדשנה, הרי מבואר כמש״כ. מיהו בטעמא דמילתא דהיא מקודשת ומ״מ אסור לבעלה, הוא משום דאע״ג דאין מקדיש דבר שלא בא לעולם כמו שאין אדם מקנה דבר שלא בא לעולם מ״מ לענין עובר אין שוה הקדש לקנין, דאע״ג דאין אדם מקנה את העובר, מ״מ מקדיש, כדתנן בתמורה רפ״ה כיצד מערימין על הבכור, מבכרת שהיתה מעוברת אומר מה שבמעיה של זו אם זכר עולה כו׳ ויליף לה בגמ׳ ממקרא, והנה קידושי אשה הוי כקדושת הגוךף כדאיתא בנדרים דכ״ט לענין קדושת הגוף לא פקע, ומה אמר לאשה היום את אשתי כו׳, ולמדין זה מדכתיב בסוטה ומעלה בו מעל אלמא דמה שהיא נהנה מאיש אחר ה״ז מעילה כמו בנהנה מן ההקדש, ה״נ היא הקדש לבעלה, וא״כ המקדש מעוברת הרי היא הקדש לכו״ע, אבל מ״מ אסור להמקדש לבעול אותה עד שתהיה קנויה לו כדכתיב כי יקח איש אשה ובעלה, דלענין תשה״מ לבעלה היא קנין כלשון הגמ׳ נדרים ד׳ כ׳ ב׳ דהוי כלוקח מקח מן השוק, ובזה מח׳ ראב״י ורבנן אם חל הקנין על מעוברת, ועפ״ז נתיישב פסק הרמב״ם בזה הענין ע״ש.
דבריו, שאפשר קידושי אישות אבל קידושי קנין אי אפשר, שאפשר לייעדה לו, אבל דבר שלא בא לעולם הוא ולפיכך קנין אי אפשר. [א״ה דהיינו הפך דברינו לעיל.]
והוא קשור לקטע די מוכר באבני מילואים לגבי שפחה חרופה:
אבני מילואים סימן מד ס״ק ד
ובחידושי פני יהושע פ' השולח (דף מ״ג) הקשה דאכתי משכחת אשת שני מתים קודם שחרור וחזרה ונתקדשה לשמעון דקדושי שמעון נמי תפסי בה כיון שאין חייבין על קידושי ראובן רק אשם, לא הוי אפי' כחייבי לאוין דעלמא דקידושין תופסין בה. ומתרץ, דהא דקי״ל בעלמא קידושין תופסין בחייבי לאוין, היינו חייבי לאוין דעלמא, אבל ע״י קידושין בלא״ה לא משכחת קידושין אחר קידושין, דכיון שתופסין קידושי ראובן, הרי היא ברשותו ואין לה יד לקבל קידושין מאחר עכ״ל. ונעלם ממנו הסוגיא...
דדעת הפני יהושע, דאע״פ שבאיסורי ערוה קידושין אין תופסין מפני שחיובי כרת הם אבל חיובי לאווין תופסין והכל לפי חומר האיסור, מ״מ בשפחה חרופה לאיש אין הסיפור כן, דאע״ג שאיסורה אינה אלא בלאו מ״מ אין קידושין תופסין, שהסיבה שאין קידושין תופסין באשת איש אינו מפני חומר האיסור שבאשת איש, אלא שהרי היא כבר קנויה לאחר ואין מקום לקנותה. דהיינו כדברינו, שבשפחה חרופה יש קנין, אך אין אישות, לפיכך אינו אלא לאו, דהא אין אישות, אבל מ״מ קנין איתא, לכן לדעת פנ״י קידושין לא יתפסו.

VIII. ברכת אירוסין
ואכתי פש גבן לברר שיטה הראשונה שבתוס׳, דאסר לה אכ״ע כהקדש היינו מענין הקדושה. הנה אמרינן בכתובות:
כתובות דף ז עמוד ב
ברכת האירוסין מאי מברך? רבין בר רב אדא ורבה בר רב אדא, תרוייהו משמיה דרב יהודה אמרי: בא״י אמ״ה אשר קדשנו במצותיו וצונו על העריות, ואסר לנו את הארוסות, והתיר לנו את הנשואות על ידי חופה וקדושין. רב אחא בריה דרבא מסיים בה משמיה דרב יהודה: בא״י מקדש ישראל [על ידי חופה וקדושין]. מאן דלא חתים, מידי דהוה אברכת פירות ואברכת מצות, ומאן דחתים, מידי דהוה אקידושא. 
מצינו שיטה לקשר ברכת אירוסין לקידוש השבת. אך לשון הברכה בלא החתימה, אינו מדובר אלא באיסור והתיר, ולכן היה נראה יכול לומר דברכת המצוות היא, וכדעת הרמב״ם, או כברכת שבח להתיר האיסור כדעת הרא״ש. אבל ההוספה בא״י מקדש ישראל ע״י חופה וקדושין, לא ברור הכוונה בה, דהנה לא מצינו מקדש ישראל ע״י שופר ולולב כו׳, דהיינו כדברי הגמרא מאן דלא חתים מידי דהוי אברכת פירות ואברכת מצות, דהם לא בעינן שום חתימה. אבל מאן דחתים, משתדרג הברכה לעולם הקדושה, שיש לקידושין שייכות מיוחדת לקדושה.
ותעיין היטיב בדברי הרמב״ן דהתם:
חידושי הרמב״ן מסכת כתובות דף ז עמוד ב
וצונו על העריות ואסר לנו את הארוסות. יש לשאול, היכן מצינו ברכה כגון זו שמברכין על מה שאסר לנו השי״ת, והלא אין אדם מברך שאסר לנו אבר מן החי והתיר לנו את השחוט, ועוד מה ענין העריות לכאן, ועוד שעכשיו אינה ניתרת לו ולמה יברך.
ואפשר... הוצרך לברך על הקידושין שהקב״ה קדש את ישראל בקדושת קידושין...
כיון שהחופה והקידושין אינן נעשין בבת אחת וחצי המצוה נעשית בקידושין, הוצרך לברך עליהם מקדש ישראל, שכל המצות מברך עליהם עובר לעשייתן ואילו היתה החופה נעשית עכשיו היו מברכין אשר קדשנו במצותיו וצונו על הקידושין והחופה, כמו שמברכין על השחיטה, ועכשיו לא היו יכולים לברך אשר קדשנו על הקידושין ועל החופה, שהרי אין החופה נעשית עכשיו, ולא היו יכולים לומר אשר קדשנו על הקידושין שלא מצינו שיברך אדם על מצוה שאין עשייה זו גמר מלאכתה...
נמצא כמי שמברך על קדושתן של ישראל, ודמיא לקדושא כדאיתא בגמ' (פסחים קי״ז ב') שמברכין אשר בחר בישראל וקדשם בקדושת שבת ולא על איסור שבת אף זו על שבחר בישראל שקדשם באסור להן ובמותר להן. 
דדעת הרמב״ן מיוחדת במינה, שהיא מצוה אבל אין לה ברכה, משא״כ כדעת הרמב״ם שיש לה ברכת מצוה, או כהרא״ש שאינה מצוה לפיכך אין לה ברכת מצוה. הסיק דטעם הוא מכיון שקידושין חצי מצוה ולפיכך אי אפשר לברך על המצוה, אלא נברך על הקדושה שקידש ה׳ אותנו בקדושת הקידושין.
ודע, שהרמב״ן האריך בתשובה (שו״ת רשב״א המיוחסות לו סי׳ רפ״ד) שאין איסור ביאת זנות בפנוי על הפנויה כלל. דכשאמרה תורה איסור קדשה, יש מפרשים בה איסור כל פנוי על הפנויה [דהיינו הרמב״ם אישות א:ד], אבל הרבה מן הראשונים אינם חושבים כך אלא שהאיסור הוא זנות ממש בלבד, וכן כתב הראב״ד [שם] דהלאו של קדשה אינה אלא ללכת להיות זונה מקצועית ומופקרת לכך. ויש בכמה תוספותים, שאם יש מסגרת לביאה, כמו עבדות או דבר אחר, לא עוברים. והתורה אסרה ביאה מזומננת אבל לא שתים שחיים ביחד במערכת יחסים קבועים. וזהו דעת הרמב״ן. והנה לדעתו בזה יצטרך העיון מהו אופי הקידושין ומה הם מוסיפין דהא כבר התירה היתה, והתירוץ הוודאית כי הקידושין מוספים ערך הקדושה. וכן מברכים על הנישואין אשר יצר את האדם כו׳.
ואפ׳ לדברי הפשטא דמילתא, דמזומנת מיועדת, אין זו סתירה, דאפ״ל שהרי עדיין יש כאן קדושה. ולכן אין זה מכריע אותנו בלשון הקידושין והבנת אסר לה אכ״ע כהקדש. אמנם מובן  מתוך זה היטיב שיטת התוס׳ הראשונה בענין.ה.
15.6.33
IX. דיון הלשוני במשנה	42
IX. דיון הלשוני במשנה
פותח מכילתין ואומרת אמרֶיהָ:
קידושין דף ב עמוד א
גמ'. האשה נקנית. מאי שנא הכא דתני האשה נקנית, ומ״ש התם דתני האיש מקדש? משום דקא בעי למיתני כסף, וכסף מנ״ל? גמר קיחה קיחה משדה עפרון, כתיב הכא: כי יקח איש אשה, וכתיב התם: נתתי כסף השדה קח ממני, וקיחה איקרי קנין, דכתיב: השדה אשר קנה אברהם, [ב:] אי נמי: שדות בכסף יקנו, תני האשה נקנית. 
הא למדת דכסף קנין הוא. העירו התוספות:
תוספות מסכת קידושין דף ב עמוד א
משום דקבעי למיתני כסף. והכא לא שייך למיפרך ותנא תרתי אטו חדא כדפריך לקמן. דלשון קנין שייך נמי בשטר וביאה. ולא היה תמוה על לשון קנין אלא משום דלקמן תנא לשון קידושין והכא תנא לשון קנין.
אי נמי בשטר נמי אשכחן לשון קנין דכתיב ואקח את ספר המקנה (ירמיה לב).
בשאלתם מונחים דרק כסף קנין הוא, כפשטא דסוגיין, ולפיכך קשיא, מפני מה השתנה המשנה לשונה לצורך הכסף אם ביאה ושטר אינם כן.
ולפי תירוצם הראשון, נמצא כדברינו לפי הבבלי דלעיל, דבאמת כל שלושתן הדרכים של קנין הם. אבל לפי תירוצם השני, נמצא יותר כדברינו בירושלמי, שכסף ושטר קנין הם, אך ביאה שאני ואינה קנין, והנראה, כי אישות היא.
כן מצינו ברמב״ן כי האי גונא:
חידושי הרמב״ן מסכת קידושין דף ב עמוד א
משום דקא בעי למיתני כסף וקיחה אקרי קנין וכו'. אי קשיא לך, ותני תרתי משום חדא? לאו קושיא היא, דאכולהו שייך לשון קנין דהא תלמוד מקני קני בהו, וכיון דגבי כסף כתיב בהדיא ואתי שפיר בכולהו תנא ליה...
ואחרים אמרו, דשטר נמי לשון קנין הוא, דכתיב ואקח את ספר המקנה.
והא דפריש בגמ' כסף, משום דלא מפרש בהדיא, והיה צריך לומר כן, דליהוו תרתי, וליתני חדא משום תרתי.
א״נ, הא דפריש כסף, משום דקיחה דאשה איקרי קנין, אבל בשטר דאשה לשון קנין לא אשכחן, ולא הוה משני בלישניה משום שטר דעלמא.
בתחילת דבריו כתב כדברי התוספות. אבל בסוף דבריו בתוך הא״נ, נמצא חידוש, שרק כסף קנין הוא [א״ה באשה] ולא ביאה ולא שטר.
דהיינו לקרוא המשנה שוב, יש לומר לפי התירוץ אחרון ברמב״ן, האשה נקנית בכסף. וכן נתקדשת בשטר ובביאה. או לדברי התוס׳ בתירוץ אחרון דידהו, האשה נקנית בכסף ובשטר, וכן נתקדשת בביאה. ולדבריהם מתחילה, האשה נקנית בכסף בשטר ובביאה.

❖                      ❖                      ❖
נספח
ציטוט מ״קונטרסי שיעורים״ א:ד
כלל ב. קידושי כסף
~ שיעורי הרב משה ליכטנשטיין, פרק האשה נקנית ~

א.
I. לשון כי יקח	46
II. כסף בתחומים שונים	48
ב.
III. כ׳ קנין וכ׳ פרעון בקרקע	52
IV. ב״ש אומרים בדינר	59
ג.
V. פרוטה כל דהו	62
VI. קידשהּ בתמרה	63
ד.
VII. שוה כסף	69
VIII. הילפותא דאין כסף	77

מקורות
כסף קנין וכסף פרעון: (א) ב. הגמרא עד "שדות בכסף יקנו". תוד"ה וכסף, וכתיב, אי נמי. חי' הריטב"א ד"ה כתיב. ד: תוד"ה ובעלה. (ב) קידושין כ"ו. "בכסף מנלן...ראיה בעלמא היא". תוד"ה אמר. (ג) ב"מ מ"ז: "אמר ר' יוחנן ד"ת מעות קונות...ש"מ למשיכה". חי' הרמב"ן ד"ה דבר תורה, עד "סתם קנין במעות קאמר". (ד) קידושין מ"ז. "אמר רב המקדש במלוה...במאי קני". רמב"ן ד"ה תמהני. רשב"א ד"ה ושוין. ר"ן (ד. באלפס) ד"ה וגרסי'. רמב"ם הל' מכירה פ"א ה"ד, פ"ה ה"ד ופ"ז ה"ד. קידושין מ"ז. תוס' ר"י הזקן ד"ה במכר שקנה. (ה) ירושלמי קידושין פ"א ריש ה"ג "מניין שאחוזה נקנית...ואת אמר שקלים". חו"מ סי' ק"צ סמ"ע ס"ק א'. ט"ז ס"ק א'. נתיבות ס"ק ב' (אב"מ סי' כ"ט ס"ק ב' ד"ה ונראה, ולענ"ד אינו, ולענ"ד נראין). (ו) [כתובות ב: תוד"ה מציא מ"ועוד דהאשה וכו' ", ובתוס' הרא"ש שם בסוף הדיבור. גיטין ט. חי' הרמב"ן ד"ה אם יש, "ואין בהם ראיה...ניקום ונערער" (אין צורך להסתבך בהקשר הדיון וניתן להסתפק בעצם הקביעה בענין מעמד האשה). ו: חי' הרשב"א ד"ה אילימא, "וי"ל...מעליא".] (ז) [ה: תורי"ד "ואי בעית אימא...בין האמירה".]
טיב כסף קידושין: (א) י"א. "בכסף ב"ש אומרים...כסף מדינה". תוד"ה שכן. חי' הרמב"ן סוד"ה כי קאמינא, "אבל אין לפרש...וקיבלה קידושין". חי' הרשב"א ד"ה אלא מעתה. (ב) י"ב. "וב"ה אומרים...אחד מששה באיסר האיטלקי". שם, "אמר שמואל קדשה בתמרה...לא סבר ליה דשמואל". רמב"ם הל' אישות פ"ד הי"ט. חי' הרמב"ן ד"ה חיישינן. חי' הריטב"א ד"ה אמר שמואל. ר"ן (ו. באלפס) ד"ה אמר שמואל "וכתב הרמב"ן ז"ל...כדאיתא לעיל". רא"ש סי' י"ז "אמר שמואל...הא בקידושי ספק". (ג) ר"ן (ד. באלפס) ד"ה גרסי' בגמ', בעיקר "ומש"ה אני מסתפק וכו' ". (ד) שבועות ל"ט: חי' הרשב"א ד"ה ה"ג מה כלים, "והרמב"ן ז"ל כתב...הכא שאני שהוציאן הכתוב למה שהן". (ה) [אבני מלואים סי' כ"ז ס"ק א', עד סוד"ה ולכן נראה. י"א. חי' הריטב"א ד"ה בכסף.] (ו) ג. "מניינא דרישא...לא מקניא נפשה". רש"י ד"ה לא מקניא נפשה. תוס' ד"ה ואשה.
שוה כסף ככסף: (א) ב. תוד"ה בפרוטה. חי' הרמב"ן ד"ה בדינר. חי' הריטב"א ד"ה בכסף, מ"והנכון וכו' ". ז: תורי"ד ד"ה רב יוסף. (ב) י"ד: רש"י ד"ה שמגרעת. שם, חי' הרמב"ן ד"ה מלמד. כ"א: תורי"ד ד"ה וקונה. רמב"ם הל' עבדים פ"ב ה"ח. (ג) ב"ק ז. "רמי ליה אביי...בעל כרחו"; שם, ז: "כי אתא רב פפא...זבינא"; שם, ט. "רב הונא אמר...קמ"ל". תוד"ה רב הונא. נמוקי יוסף (ב. באלפס) "וכתב הרמ"ה ז"ל וכו' ". [רמב"ם הל' גו"א פ"ט ה"א (ללא הראב"ד). הל' טו"נ פ"ה ה"ב ובראב"ד.


א.
15.6.33
I. לשון כי יקח	46
II. כסף בתחומים שונים	48
א. הקדמה
ב. מחלוקת ר״י ור״ל
ג. בין קרקע למטלטין בכסף

I. לשון כי יקח
הנה על מה שאמרינן:
קידושין דף ב עמוד א
וכסף מנ״ל? גמר קיחה קיחה משדה עפרון, כתיב הכא: כי יקח איש אשה, וכתיב התם: נתתי כסף השדה קח ממני, וקיחה איקרי קנין, דכתיב: השדה אשר קנה אברהם, [ב:] אי נמי: שדות בכסף יקנו, תני האשה נקנית.
דנו האחרונים (סמ״ע [ק״צ:א], ט״ז [ק״צ:א], נתיבות [ק״צ:ב], אבני מילאוים [כ״ט:ב] כדלקמן) בהרחבה במשמעות הדרשה דשדה עפרון. לדוגמה תעיין:
ט״ז חושן משפט סימן קצ ס״ק א
הא גם גבי קנין דאשה בכסף נלמד מעפרון...
אבל אינו נראה. דהא תראה:
תוספות מסכת קידושין דף ב עמוד א
וכתיב התם נתתי כסף השדה קח ממני. אינו חושש אלא שמוצא לשון קיחה. אף על גב דלא דמי דקיחה דהכא קיימא אכסף של שדה וקיחה דאשה לא קיימא אכסף של אשה אלא אאשה עצמה.
דהיינו שלא רצינו אלא לראות כסף בלשון קיחה. דהיינו שהמילה לקחת בשפה העברית יש לה הרבה משמעויות. קח את אהרן, היינו בדברים. איש אשר יקח את אחותו, אין בזה קנין דהא אינם תופסין. ועוד בתורה מצינו מקח של קנין. אבל ע״פ האמת לקחת, יכלול גם קנין וגם קיחת דברים וגם ביאה, כי לקחת היא לקרב שני דברים, קח את אהרן היינו תביא אותו קרוב אליך, וכן להתקרב עם אשה בביאה או בכסף, סוג התקרבות רומנטית על פי הנראה, וכן יכול לקחת בצורה קניינית. א״כ קשיא קיחה דקנין באשה מנלן, דהא כי יקח דאשה הייתי אומר תקחנה בדברים, או לומר ביאה היא ככי יקח איש אחותו.
אמנם קיחה בדברים לא נתבטלה, כדנראה בדף ה׳, שהאמירה בשעת קידושין נצרכת וחשובה ברמה הלכתית.
ולפיכך הנראה שרצון הגמרא כאן לאו דוקא ללמוד כסף מכי יקח אלא ללמוד קנין בכי יקח, וממילא נלמד כסף, כי עיקר הקושי היא קנין באשה מנלן, כדבארנו.
והשלכות חשובות מאד יימצאו מנקודה הזאת. היינו, דלוּ היינו אומרים כי יקח קנין הוא, יש לחקור, האם מסקנתנו שקיחה יש לו הרבה משמעויות ואחת מהם הוא קנין, או לומר שכסף אינו אלא האמצעי כדי לקחת את האשה אבל לא קנין הוא, כי באמת למדת כי יקח כסף הוא ולאו דוקא קנין, כאיש המביא לאוהבו פרחים אינו מתכוון לקנות אותה כך אלא להגדיל אהבה אחוה ורעות, וכן בטבעת ע״פ האמת עיקר הקיחה התקרבות הוא ולא קנין, אלא דההתקרבות צריך להיות דרך כסף או שוה כסף ולא דברים בעלמא.
ועוד אפ״ל כמו שמצינו בהרבה דברים שתורה שבעל פה מגדירה ומצמצמת כוונת התורה באמרה דבר מורחב, כמו הגדרת אכילה בכזית, וכן הרבה דברים אחרים, כן מגדירה הקיחה דכאן כקיחה דקנין.
דהיינו שאפשר לומר, ידוע ומובן דכסף קנין הוא, ולזה אין צורך לשדה עפרון כלל, אלא ששאלינן כסף מנלן היינו מנלן דאשה נקנית בקנין כלל [א״ה דתקנה דרך זאת בכסף], ואחר שלמדנו מעפרון קנין באשה ממילא למדנו כסף באשה. א״נ אין לומדים בזה קנין כלל, אלא דקיחה של התקרובת היא דרך כסף, כמו שמצינו בעפרון, כנ״ל.
אבל לפי האחרונים הנ״ל משמע שמעפרון לומדים טיב קנין הכסף ולא רק היות הקיחה קנין. 
והצורך לכל דברינו, כי קנין של אשה, אינה לפי הנראה כשאר קניינים. דהא קנין סתמי על אובייקט הוא, ואשה סובייקט היא. לפיכך נמצא קושי, דבעינן למצוא קנין על סובייקט, בעינן ילפותא לזאת, והילפותא, שדות בכסף יקנו. ויש הנחה שבעינן ללמוד קנין אשה מקנין שדה, ונעסוק בזה קמן. כי האשה נקרבת, דרך קנין. או אפילו שלא דרך קנין אלא דרך כסף כהצעתינו לעיל.
ולפי דברינו, בגמרא ימצא מהלך כפול. השלב הראשון, להגיע למסקנא שכי יקח קנין הוא ולא קיחה אחרת. השלב השני, אם שזה קנין, איזו סוג קנין הוא, אי כסף אי דרך אחרת.

II. כסף בתחומים שונים
א. הקדמה
עוד מצינו בתוספות:
תוספות מסכת קידושין דף ב עמוד ב
אי נמי שדות בכסף יקנו. והא דלא מייתי קנין שנכתב בתורה מכסף מקנתו (ויקרא כה) משום דבעי לאתויי קנין דשדה...
התמקדו בשביל מה לא למדו מכסף דמטלטלין היינו מכסף מקנתו והצטרכו לכסף של שדה. [א״ה לא הבנתי, הא מכסף מקנתו נמי בעבד עברי דן. ועוד דרצון התוס׳ לומר דבעינן שדה לא מפני ששדה דומה לאשה אלא מפני דבעינן לומר דקיחה דשדה עפרון קנין הוא.]
במשניות מצינו פער:
קקידושין דף ב עמוד א
מתני'. האשה נקנית בשלש דרכים, וקונה את עצמה בשתי דרכים. נקנית בכסף, בשטר, ובביאה. 
קידושין דף כו עמוד א
מתני'. נכסים שיש להם אחריות נקנין בכסף ובשטר ובחזקה, שאין להם אחריות אין נקנין אלא במשיכה.
[א״ה באמת לא נודע לי בשביל מה הביא רבינו אלו המשניות לכאן, אבל מסיכומי תני בנדרש נ״ר משמע קצת שכוונתו לומר שמצינו הקבלה בין קנין שבקרקעות ובאשה, ובמטלטלין ענין אחר.]
ב. מחלוקת ר״י ור״ל
ונקדם בעיון במקום הכסף הכללי. נתחיל מהסוגיא דב״מ. שם נחלקו ר״י ור״ל:
בבא מציעא דף מז עמוד ב
אמר רבי יוחנן: דבר תורה מעות קונות, ומפני מה אמרו משיכה קונה גזירה שמא יאמר לו נשרפו חטיך בעלייה. סוף סוף, מאן דשדא דליקה בעי שלומי! אלא, גזירה שמא תפול דליקה באונס. אי מוקמת להו ברשותיה מסר נפשיה טרח ומציל, ואי לא לא מסר נפשיה טרח ומציל. 
ריש לקיש אמר: משיכה מפורשת מן התורה. מאי טעמא דריש לקיש. אמר קרא: וכי תמכרו ממכר לעמיתך או קנה מיד עמיתך דבר הנקנה מיד ליד. ורבי יוחנן אמר: מיד למעוטי קרקע דלית בה אונאה. וריש לקיש: אם כן לכתוב קרא וכי תמכרו ממכר מיד עמיתך אל תונו, או קנה למה לי? שמע מינה למשיכה. 
ודע, שרוב ראשונים חושבים שלדברי ר״י גם משיכה קונה, אלא שרצונו לומר שגם כסף קונה. כך היא בריטב״א לשם. והמרדכי שחולק דעת יחיד הוא.
ומ״מ מצינו פער גדול בין דברי ר״י ור״ל ברמה הלשונית. ר״י אמר דבר תורה כסף קונה. ור״ל אומר משיכה מפורשת מן התורה. דהיינו שר״י לא הביא פסוק כלל, אלא רוצה לומר שמסתמא התורה מכירה בקנין כסף. ור״ל בה עם פסוק. ותמוה, היאך יחלוק ר״י על ר״ל ולא יביא פסוק וראיה לדבריו שאמר בלשון דבר תורה.
לתרץ זאת רש״י והרי״ף שניהם חפשו מקור דיאורייתא, פסוק או ק״ו. ועצם העובדה שחלקו במקור מראה לך שאין הדבר מפורש וברור. אך מ״מ הנחת שניהם שר״י נצרך לפסוק.
בא הרמב״ן והפך הקערה על פיה, לומר שאין צורך בפסוק, ויותר נכון בלא פסוק, כי הדבר מובן מאליו שקונים בכסף. רק קנין במשיכה חידוש הוא, ונצרך לפסוק. ודברי ר״י מפשט הסברה נאמרו. וז״ל הרמב״ן:
חידושי הרמב״ן מסכת בבא מציעא דף מז עמוד ב
דבר תורה מעות קונות. כתב רבינו בהלכות גופו קונה בכסף ממונו לא כ״ש, וכן כתב ר״ח ז״ל, וק״ו זה מפורש בגמרא במס' בכורות בפ״ב (י״ג א') אבל לא לענין דבריהם, שאם כן יהיו המטלטלין נקנין בשטר מק״ו...
ורש״י ז״ל פירש כדאשכחן גבי קונה מן ההקדש שאמרה תורה ונתן הכסף וקם לו, ואינו מחוור דמהקדש לא גמרינן הדיוט, ועוד...
אלא עיקר משמעותיה דקרא בכסף הוא דכתיב או קנה ודרך קנייה בכסף.
והיינו דלא אמרינן הכא מ״ט דר' יוחנן כדאמרינן מ״ט דר״ל, משום דר' יוחנן לאו ק״ו קא דריש ולאו קרא קא דריש, אלא סתם קנין במעות קאמר.
ויוצא מזה הבנה אחרת בסוגיא משל רש״י והרי״ף. דלדבריהם ר״י ור״ל במדרגה שוה שבעינן פסוק. אבל לדברי הרמב״ן הם עוסקים בעולמות שונות.
ויש מודלים שונים של קנין. דיש קנין בנוי על שליטת החפץ. אב טיפוס לזה, קנין כיבוש. אבל גם כזה קנין חצר, דהרי נמצא ברשותי, ויש לי שליטה פיזית וממשית על החפץ. [א״ה והמודל השני יתבאר לקמן.]
וכן לכל חפץ יש זוית כפולה. האחת החפץ והשני שוויוֹ. לדוגמה, ספר, בתור חפץ, שוה לבעליו עולם הבא. אבל שוויו חמישים שקל או איך שיהיה. וכן לחם, בחפץ שוה חיים, בשויו מספר שקלים. פה ושם ימצא הפרדה ביניהם, כמו באיסורי הנאה שהשויו ינתק. ובכל תחום הלכתי צריך לשאול במה אנו דנים. כמו בב״ק שמצינו מחלוקת בזורק חפץ ואחר בא במקל ושיברו, הזורק כבר איבד את שויו, אבל המשבר הוא ששיבר את החפץ.
וכן בקנין, יש לעיין בקנין כהחלפת חפץ בשוויו. שנותן אני כך וכך שקלים לך ואתה נותן לי חפץ שוה אותם השקלים. ברם רבית אינו אלא בשווי תחת שווי, כדברי המשנה הב״מ ריש פרק ה׳ שבקנין חפץ אין רבית.
והיא מחלוקת ר״ל ור״י. דדעת ר״י שעיקר הקנין החלפת חפץ בשווי. משא״כ דעת ר״ל שיסוד הקנין שליטה היא. ולאו דוקא שיהיה שליטה בנתינת כסף. אבל כפי שכבר הזכרנו, הנראה שר״י מודה לר״ל שמשיכה קונה, וא״כ נמצא לר״י שני מסלולי קנין, שליטה ונתינת שווי. דר״ל מתמוקד בחפץ ולא בשוי, ור״י מסתכל על שניהם.
ג. בין קרקע למטלטין בכסף
ברם אם כדברינו קשיא טובא קנין אשה היאך יקנה האשה בכסף אי כסף קונה בתורת שווי. דהא אין דמים לבן חורין.
ורבינו הגדול ז״ל טען בזה שיש הבדל מהותי בין קנין כסף בקרקע לבינו במטלטלין. וכן נראה ברור לכל המעיין. והוא היה אומר שמעות וכסף שני דברים הם. וכן מצינו בסוגיות שהשתמשו בלשון כסף לגבי קרקע ומעות לגבי מטלטלין. דאין קנין כסף במטלטלין אלא קנין מעות הוא דאיכא. דדבר תורה מעות קונות. משא״כ בקרקע דכסף קונה. איברא דהיה אפשר לתרץ הלשונות שבסוגיות באופן אחר וטכני לומר מעות היינו קצת כסף וכן למעשה הוא אבל בקרקע בעי בדרך כלל הרבה כסף לפיכך איקרי כסף. מ״מ רבינו הגדול ז״ל היה אומר כי כסף קרקע אינו נתינת שווי אלא כפעולה סימלית. או סימלית של שוי או סמל דבר אחר (נעסוק לקמן). דהיינו שקרקע אינו נקנה בשוויו אלא בטקס פורמלי.
וכן מצינו הבדל בילפותות. ובולט הוא לדברי הרמב״ן דבמטלטלין לא בעינן פסוק כלל אלא סברה הוא, משא״כ קרקע, ואפ׳ לרש״י והרי״ף הנה המקור מקור אחר הוא, כדמצינו:
קידושין דף כו עמוד א
גמ'. בכסף מנלן? אמר חזקיה, אמר קרא: שדות בכסף יקנו...
ואפשר שיסוד הדבר הוא, כי לדעתם של חז״ל אי אפשר לתת לקרקע שווי מוחלט. כדבריהם שאין אונאה לקרקעות:
בבא מציעא דף מז עמוד ב
 ורבי יוחנן אמר: מיד למעוטי קרקע דלית בה אונאה.
וחלקו הראשונים, דדעת התוס׳ שממש אין אונאה לקרקעות, אבל אחרים אמרו כי יש אונאה אלא בכמות גבוה יותר, ככפל שוויו או כדומה. וסברת התוס׳ היא כי אין באמת שווי מסויים לקרקע כלל. כי שווי מודד בהווה, דאם אני מקנה לך שמלה, לא אראה אותה עוד, והשוי הוא רגעית, שבשעת המכר אם הוא שוה השווי הנשלם אין אונאה ואל״כ יש אונאה. אבל בקרקע, אפשר שהיום שוה עשרים שקל כסף ולעשרים שנה ארבע מאות שקל כסף, ותחשוב לך אלו שקנו קרקע בקיר ירושלים באמצעת מאה העשרים, כמה יוקרו מאחר קניינתם. ואין דרך לדעת מה יהיה בעתיד לשויו.
ולפיכך אין אונאה לקרקעות, שאין להם שווי קבוע. וכן דרך קניינו בכסף שונה הוא ממטלטלין.
ב.
18.6.33
III. כ׳ קנין וכ׳ פרעון בקרקע	52
א. הקונה במלוה
ב. שוה פרוטה בקרקע
ג. בין מעשה הקנין להסכמתו
IV. ב״ש אומרים בדינר	59
א. כסף כמבטֵא רגישת אהבה
ב. כסף האמור בתורה כסף צורי

III. כ׳ קנין וכ׳ פרעון בקרקע
א. הקונה במלוה
הנה הדבר בא לידי ביטוי חזק בגמרא קידושין מ״ז, שבעצם שואלים אם בעינן טקס בכסף או שווי בעלמא, דאמרינן:
קידושין דף מז עמוד א
אמר רב: המקדש במלוה אינה מקודשת, מלוה להוצאה ניתנה.
נימא כתנאי. המקדש במלוה אינה מקודשת, ויש אומרים מקודשת. מאי לאו בהא קמיפלגי, דמר סבר מלוה להוצאה ניתנה, ומר סבר מלוה לאו להוצאה ניתנה. 
ותסברא. אימא סיפא ושוים במכר שזה קנה. אי אמרת מלוה להוצאה ניתנה, במאי קני.
לדברי רב, אע״פ שהרבה שווי נתן לה לא נתן לה דבר בידה כלל, ולפיכך אינה מקודשת. 
ובענין מלוה להוצאה ניתנה, הלא ברור הדבר שלהוצאה ניתנה, דאל״כ אין תועלת בהלואה כלום, אבל הנראה כפי׳ הר״י הזקן כאן דבעוד המעות בעין דנינן.
ודברי הברייתא, ובמכר שוים שזה קנה, ובקידושין מחלוקת, הלא לכאורה היה לפרשם בפשיטות, כי במכירה הענין מסתובב סביב סביב השווי ולא נצרך לטקס נתינת מעות, וכן בימינו רוב קנייני מכירה אין בהם נתינת כסף כלל אלא חשבונות ומספרי מחשב עולות ויורדות, ומשא״כ בקידושין שאין שווי שייך לגבי אשה, אלא הכסף הוא לצורך טקס סימלי. ולמא״ד שאומרים אפ׳ באשה מתקדשת, נפרש כי מלוה לאו להוצאה ניתנה, לפיכך כאלו נתן לה ממש.
אבל הגמרא אצלינו לא ראה מקום לסברה זו כל עיקר, דאמרו ותסברא אימא סיפא ושוים במכר שזה קנה אי אמרת מלוה להוצאה ניתנה, במאי קני. ע״כ, נמצא מסקנת הגמרא שגם במכר אי אפשר לקנות בשווי בעלמא ובעינן כסף ממשי ביד.
ואם כדברינו לעיל, לכאורה היינו מחלקים בין קרקע למטלטלין, דדברי הגמרא שבמכר אין קנין במלוה, לא קאי אלא אקרקרעות, כדברי רבינו הגדול ז״ל שאין קרקעות נקנין אלא בטקס וכקידושין דמיין, אבל מטלטלין שפיר יקנו בשווי.
אבל שיטת הרמב״ם אינו נראה כן, דכתב:
רמב״ם מכירה פרק ז הלכה ד
מי שהיה לו חוב אצל חבירו ואמר לו מכור לי חבית של יין בחוב שיש לי אצלך ורצה המוכר, הרי זה כמי שנתן הדמים עתה, וכל החוזר בו מקבל מי שפרע, לפיכך אם מכר לו קרקע בחובו אין אחד מהן יכול לחזור בו ואף על פי שאין מעות המלוה מצויות בשעת המכר. 
(מ״ש מקבל מי שפרע, ולא כתב, קנה מיד, הטעם, כי גם בכסף ממש אין אלא מי שפרע במטלטלין, והיינו גזירת ר״י.)
וכתב הראב״ד על זה:
השגת הראב״ד מכירה פרק ז הלכה ד
א״א לא ידעתי זה למה. שהרי הושוו הגאונים כלם מלוה להוצאה ניתנה ואינה כנתינת מעות כלל. והכי אמרינן בקדושין ושוים במכר שזה קונה ואי מלוה להוצאה ניתנה במכר במאי קנה.
ואולי הטעהו הא דאמרינן מעמידין מלוה על הפירות והוא שיש לו וההיא לאו לענין קנייה מיירי, אלא לאיסור רבית.
דהיינו שלדעת הראב״ד חשב הרמב״ם זה לסתירת הסוגיות, ולמד מפרק איזהו נשך פסק הלכה שלא כסוגיין. וכן בדין, שבבא מציעא הסוגיא עיקר דיון המסכתא משא״כ הכא דהוי אגב אורחא. אך הראב״ד דוחה זאת הסוגיא כי לדעתו לא מדובר שם בקנין ממש.
והר״י הזקן אצלינו עסק בדעת הרמב״ם:
ר״י הזקן קידושין דף מז עמוד א
אשתכח השתא דקי"ל מלוה להוצאה ניתנה שאם קנה קרקע במלוה לא קנה כלל והמטלטלין אינו מקבל עליו מי שפרע.
והר"ם ז"ל כתב בקנין פ"ז, דקנה קרקע במלוה הוי קנין גמור, ומטלטלין לקבולי עלייהו מי שפרע. ודעתו, דהא א"ר יוחנן דבר תורה מעות קונות ל"ש מעות בעין ול"ש מעות הלואה. והיינו דאקשי ליה בפ' הזהב מייחד כלי להלואתו, דלאחר שהלוה אותו משמע.
והאי שיטה דהכא דלא כר' יוחנן היא, וליתא. ואפשר, דאליבא דרשב"ל היא דאמר משיכה מפורשת מן התורה ולא מעות. ולדידיה, קרקע שנקנה בכסף, וחזינן לה משדות בכסף יקנו, דוקא במעות שהן בעין.
לדבריו, זוהי גופא מחלוקת ר״י ור״ל, דדעת ר״י שקנין כסף הוא שווי, אך ז״א לדידיה דר״ל כלל ולפיכך אפ׳ במקום שכסף קונה, דהיינו קרקע, אינו קונה מפן השווי אלא כטקס סמלי, ולכן אין מלוה קונה לדידיה. וכן אין אונאה בקנין קרקע לדעת ריש לקיש כאמור.
ודבריו קצת שונים מדברי רבינו הגדול ז״ל, דלדבריו נמצא שבקרקע יש גם קנין טקס וגם קנין שווי. ודברי רבינו הגדול ז״ל אינם נראין מדברי הרמב״ם. [א״ה ע׳ הערותי בסוף סימן הקודם על דברי רבינו הגדול באיגרותיו.]
ב. שוה פרוטה בקרקע
הסיפור התפתח לויכוח בין הסמ״ע לבין הט״ז, דכתב הסמ״ע:
ש״ע חו״מ ק״צ
דין קניית קרקע בכסף ובו י״ח סעיפים. [א] קרקע נקנה באחד מארבע דברים בכסף בשטר בחזקה ובקנין סודר. [ב] בכסף כיצד מכר לו בית או שדה ונתן לו כסף שוה פרוטה קנה.
סמ״ע סימן קצ ס״ק א
ונתן לו כסף שוה פרוטה. דפחות מפרוטה אין חשיבות לקנות בו. ואיירי דוקא בשנתן לו השוה פרוטה על דמי הפרעון והשאר זקף עליו במלוה, או לא עייל ונפק אזוזי, ועל דרך שנתבאר בסימן זה בסעיף י', וקיצר כאן וסמך אמ״ש אחר זה, או כשכל שיווי המקח אינו אלא פרוטה.
אבל אין לומר דלא איירי כאן בכסף שנותן בשביל שיווי המקח, אלא שנותן לו פרוטה שבפרוטה זו נשתעבדו זה לזה, זה לקנות וזה למכור, ושאין אחד יכול לחזור בו, דומיא דקנין שטר וחזקה וקנין סודר, דזה אינו, דהא קנין כסף נלמד משדה עפרון וכסף הנזכר בשדה עפרון היה דמי שיווי השדה. ועיין פרישה [סעיף ב']: 
לדעתו, אין קנין קרקע בשוה פרוטה כלל, אלא קנין כסף הוא בתשלום מחיר הדבר הנקנית בכל מקום. ומ״ש הש״ע שוה פרוטה ומשמע שקונה בקרקע, הוא במצב שזקפו שאר הדמים במלוה, או כדבריו בתירוצים האחרים.
וחולק עליו הט״ז:
ט״ז חושן משפט סימן קצ
שוה פרוטה. מ״ש סמ״ע סק״א דכל שלא נתן בתורת שיווי מקח אינו קונה, לא הבנתי דבריו, דהא כתב רמ״א סעיף י' באמר ערבוני יקן קנה הכל. ועוד, הא גם גבי קנין דאשה בכסף נלמד מעפרון כמו דאיתא ריש קדושין, וזה פשוט דבאשה קונה אותה דרך נתינה לחוד ולא בתורת שיווי מה שהיא שוה:
והנה עיקר ראיית הסמ״ע, הוא מ״ש דהא קנין כסף נלמד משדה עפרון וכסף הנזכר בשדה עפרון היה דמי שיווי השדה, ע״כ.
אינו מובן, דהא אין זה מקור קנין כסף בקרקע כלל, כדאמרינן:
קידושין דף כו עמוד א
גמ'. בכסף מנלן? אמר חזקיה, אמר קרא: שדות בכסף יקנו. 
וכתבו ע״ז התוס׳:
תוספות מסכת קידושין דף כו עמוד א
אמר קרא שדות בכסף יקנו. הא דלא אייתי מקרא דכתיב גבי עפרון משום דדילמא ה״מ מנכרי שכל קנינו בכסף. 
אמנם אין התוס׳ אומרים שאין שייכות כלל לקנין עפרון לכאן, אלא אומרים שיש מניעה מן הלימוד משם כי נכרי היה. והנה, שדות בכסף יקנו בנביאים כתיב, א״כ יש מקום ללמוד קצת דינים מעפרון. ומ״מ קשה דעיקר קרא בסוגיא משדות בכסף יקנו, המשמע מלשון הפסוק עצמו אפ׳ בלא שווי.
וכן העיר הנתיבות:
נתיבות המשפט ביאורים סימן קצ ס״ק ב
כסף שוה פרוטה. עיין בסמ״ע ס״ק א' שכתב דכל שלא נתן בתורת התחלת פרעון רק לתורת קנין דלא קנה, ובט״ז השיגו עיין שם...
וגם קשה דברי הסמ״ע במה שכתב דכסף נלמד משדה עפרון, דהא בהדיא מבואר בקדושין דף כ״ו דנלמד מקרא דשדות בכסף יקנו. ועיין בתוס' שם ד״ה אמר קרא דאי אפשר ללמוד כלל משדה עפרון ע״ש.
והנה הקשה הט״ז לסמ״ע, דבאשה פשיטא דאינם דנים בשווי אלא בקנין סמלי.
ולדברינו לעיל (סימן I) לק״מ, דלא לומדים כסף אשה מעפרון כלל, אלא למדנו שלשון קיחה קנין הוא משמע. א״כ אף אם לומדים מעפרון כסף שווי לקנייני שדה, אין הדבר כן באשה.
ובסוף דבריו כתב הנתיבות:
נתיבות המשפט ביאורים סימן קצ ס״ק ב
ועוד קשה לי על דברי הסמ״ע שכתב דדוקא כשנתן לו השוה פרוטה על דמי הפרעון, דהא אפילו נתן לו הכסף ע״מ שיחזירהו לו קנה אף שלא יזכה לו על דמי שיווי השדה. וצריך לומר בדוחק דגם פרעון ע״מ להחזיר חשיב פרעון, וזה דוחק. לכן העיקר כהט״ז דאפילו נותן לו הכסף רק כדי לקנות השדה קונה, ועיין מ״ש בסעיף י' עוד מזה. 
הוא מדף ו׳ אצלינו:
קידושין דף ו עמוד ב
אמר רבא: הילך מנה על מנת שתחזירהו לי, במכר לא קנה, באשה אינה מקודשת, בפדיון הבן אין בנו פדוי...
אלא אמר רב אשי: בכולהו קני, לבר מאשה, לפי שאין אשה נקנית בחליפין. א״ל רב הונא מר בריה דרב נחמיה לרב אשי: הכי אמרינן משמיה דרבא כוותיך. 
הברור למסקנא, שמותר לקנות שדה במתנה ע״מ להחזיר. ומשמע מכיון שאין השווי נצרך כלל לקנין כסף, אלא קנין סמלי הוא.
ומצינו בירושלמי:
ירושלמי קידושין פרק א הלכה ג
מניין שאחוזה נקנית בכסף ובשטר ובחזקה. שדות בכסף יקנו וכתוב בספר וחתום והעד עדים. וחתום אילו עידי שטר. והעד עדים אילו עידי חזקה. או אינן אלא אילו עידי שטר כבר כתיב וכתוב בספר וחתום.
רבי יסא בשם רבי מנא רבי תנחום רבי אבהו בשם ר' יוחנן: אין קרקע נקנה בפחות משוה פרוטה. מה טעמא. שדות בכסף יקנו.
ופליג על ההיא דא״ר חנינה כל שקלים שכתוב בתורה סלעים ובנביאים ליטרא ובכתובים קינטרין. א״ר יודה בר פזי חוץ משקלי עפרון דהויין קינטרין מה טעמא בכסף מלא יתננה לי.
ולא דמייא. תמן כתיב כסף והכא כתיב שקלים. התיבון הרי האונס הרי אין כתיב בו אלא כסף ואת אמר שקלים.
הנראה, שלדעת ר׳ יוחנן קנין סמלי אפשר ולכן אפ׳ בפרוטה, אבל רבי חנינה בעי שווי ממש. אבל דחה, אמרה לא דמייא כו׳, ר״ל, במקום דכתיב כסף הוא סימלי ובמקום דכתיב שקלים הוא שווי. וגם זאת דחה.
הטעם לביאור זה, כי על פי הנראה שסתם כסף בתורה פרוטה היא, ויותר מזה לא מעלה ולא מוריד כלל [א״ה לענין כסף סימלי], א״כ אין הבנה לומר סלע אא״כ בשווי דנינן, ועוד נבאר כוונתינו כשנגיע לדף י״ב בענין (סימן V).
ג. בין מעשה הקנין להסכמתו
ובענין תלויהו וזבין, דאמרינן בב״ב זביני זביני, אבל בראשונים ביארו שאעפ״כ תלויהו ויהיב אינו מתנה. דאמרינן:
בבא בתרא דף מז עמוד ב
אמר רב הונא: תליוהו וזבין זביניה זביני; מ״ט? כל דמזבין איניש, אי לאו דאניס לא הוה מזבין, ואפילו הכי זביניה זביני. 
ובסוגיא שם אמרינן:
בבא בתרא דף מח עמוד ב
והלכתא: בכולהו דהוו זביניה זביני, ואפי' בשדה זו, דהא אשה כשדה זו דמיא, ואמר אמימר: תליוה וקדיש קדושיו קדושין.
וברשב״א שם:
חידושי הרשב״א מסכת בבא בתרא דף מח עמוד ב
יש מפרשים משום כסף קדושיה. ומכאן דקדקו דתלוהו וזבין אפי' בפחות מכדי שווי הקרקע זביניה זביני, דהא אשה מתקדשת בפרוטה, וחשבינן לה כתלוה וזבין. וא״כ, אף קרקע נקנה הוא בכל כסף. הילכך, אפי' תלוהו וזבין בפרוטה זביניה זביני...
ומסתברא לי, שאין דברים אלו נכונים. חדא, דאנן דעתיה דמוכר אמדינן, דאגב אונסיה זוזי גמר ומזבין, הא בלא זוזי לא. ותלוהו ויהיב אין מתנתו מתנה. והיאך אפשר שיתרצה בפרוטה על קרקע שוה מאה מנה. ודרכן של בני אדם להניח קרקע בחנם או ליתנו במתנה יותר ממה שיתנו אותו בפרוטה. והיכן הוא רצויו של זה...
ואשה המתקדשת בפרוטה נמי לאו ראיה היא, דכל אשה מתקדשת היא בכך, ואפי' בנתיה דר' חייא [קדושין י״א א'] מתקדשות בפרוטה. והרי כל אשה כאלו דמיה קצובין לקנות לבעל בפרוטה.
ותדע דאין מביאין ראיה מקדושי אשה לקניית קרקע, שהרי האשה שאמרה סתם לשלוחה צא וקבל לי קידושין, וקבל לה קדושיה בשוה פרוטה, מקודשת. ואלו שליח למכור קרקע, טעה חוזר. וכן פשטה ידה וקבלה קדושין בלילה [שם] וכל כיוצא בזה, מה שאין כן בקרקע.
אמר הרשב״א שבאשה יש קיצבה סתמי של פרוטה משא״כ בקרקע, ולכאורה נראה קצת כדברי הסמ״ע שבעינן שווי ממש.
אולם, אין זה נכון. דהנה גם שיקול אחר יש ברשב״א כאן. דהיינו שיש שתי מהלכים בקנין. הראשון הוא של הסכמה. השני הוא הקנין עצמו. וההסכמה אינה נצרכת לגבי ביצועת הקנין עצמו. אלא שההסכמה למנוע מאיסור גזילה היא באה. שגם גזלן קנין כלשהו יש לו.
ובתלויהו וזבין השאלה נופלת על מה מתמוקדים בדבר. כי בבחירתו בין מיתה למכירה בחר למכור, זהו הסכמה כל שהו, אף אם אפשר שהלוקח עבר איסור לאו דלא תגזול דהא לקח בכח, אבל סוף דבר מצינו הסכמה למהלך הקנין מבחינה משפטית וההבחנה הזאת פוטר האנס מלהחזיר, אבל לא פוטר אותו מן העבירה.
ועוד נראה שאין כאן רצון אף שיש כאן הסכמה, כי הוא לא רוצה למכור אבל הסכים למכור. ההסכמה משפטית בעלמא יש, גמירות דעת, גמר ומקני, ולא רצון נפש.
אבל כל זה אינו שייך למעשה הקנין, אשר הגמרא לא דנה בה. ויהיה שם איזו שיהיה, הגבהה, משיכה, כו׳.
ולפיכך יתבארו דברי הרשב״א, וז״ל, יש מפרשים משום כסף קדושיה. ומכאן דקדקו דתלוהו וזבין אפי' בפחות מכדי שווי הקרקע זביניה זביני דהא אשה מתקדשת בפרוטה וחשבינן לה כתלוה וזבין וא״כ אף קרקע נקנה הוא בכל כסף הילכך אפי' תלוהו וזבין בפרוטה זביניה זביני ע״כ, שההנחה בכאן, שאין רצון לאשה בכך, שאינה מתרצה לתת עצמה בפרוטה. אבל הדחייה לכך, דהא רצון אינו שייך לדיון כלל, כי אף בלא רצון מספיק בהסכמה כל שהו, וכדברי הרשב״א בהמשך דז״ל ומסתברא לי שאין דברים אלו נכונים חדא דאנן דעתיה דמוכר אמדינן דאגב אונסיה זוזי גמר ומזבין הא בלא זוזי לא. ע״כ. וכן הא דממשיך וז״ל ואף על פי שאין אונאה לקרקעות התם במוכר מדעתו הא באונסין שאנו צריכין לרצוי מחמת מעות אין כאן מעות שיתרצו הבעלים בכך ע״כ. ר״ל, כי הסכמה אפשר אפ׳ בפרוטה בעלמא.
אמנם אין מכאן ראיה לא לדברי הסמ״ע ולא לדברי הט״ז, דדנים כאן בריצוי והסכמה, ומעשה הקנין אינו הנידון אלא שהקנין יהיה איך שיהיה בהמשך.
כי מעשה קנין, העברת החפץ מאחד לשני, גם חשוב כלפי חוץ, שהחברה יודע בזה שהחפץ הועברה. אך הריצוי הוא הסכמה של המקנה שהעיסקה הזאת יתבצע. והנה שני שלבים עצמאיים הם. והדיון בב״ב הוא כולו על הדעת עומד, ולא על מעשה הקנין בטקס.
וזהו דברי הרשב״א לחלק בין אשה לקרקע, הכל נופל על הריצוי, שיש מרצים במכירת קרקע בכך תנאים ובאשה בתנאים אחרים. אבל לגבי טקס קנין אין למצוא רמז לחילוק ברשב״א.
כי דברי הט״ז והסמ״ע אינם נופלים על ענין ההסכמה כלל. אלא, שהם אומרים, אם כבר שהסכים לקנין, דעת הט״ז שטקס הקנין אפשר ליבצע דרך פרוטה בעלמא, והסמ״ע חולק ואומר שאין יכולת לקנות במעשה קנין בכסף אלא בשווי הנכס.
אמנם היש מפרשים שברשב״א, נראה שסברתם באמת קרובים לדברי הט״ז.

IV. ב״ש אומרים בדינר
א. כסף כמבטֵא רגישת אהבה
ואמרינן בפירקין:
קידושין דף יא עמוד א
בכסף. ב״ש אומרים בדינר וכו'. מאי טעמייהו דב״ש.
דהנה קשה להבין דעת ב״ש, דפשיטא מילתא דאין קידושי אשה דנים מצד השווי, כדברי הט״ז, א״כ מפני מה רצו ב״ש דינר במקום פרוטה, הא בכהת״כ כסף שוה פרוטה אמרינן, לגבי גזל, עמידה בדין, מעשר שני, אונאה, וכו׳, ולא מצינו שחולק ב״ש באלו המקומות. דתנן:
בבא מציעא דף נה עמוד א
חמש פרוטות הן: ההודאה שוה פרוטה, והאשה מתקדשת בשוה פרוטה, והנהנה בשוה פרוטה מן ההקדש מעל, והמוצא שוה פרוטה חייב להכריז, והגוזל את חבירו שוה פרוטה ונשבע לו יוליכנו אחריו אפילו למדי. 
וי״ל, כי אף אם הכסף באשה אינו מבט שווי אלא טקסי הוא, וכן ששם כסף בתורה פרוטה היא ואין בכך מחלוקת. מ״מ הנקודה היא, כי אף שהנחנו עד היום שכסף באשה קנין הוא, באמת אין הדבר חלוט, כי יש כסף מדין אחר, שהוא לייצר דִינַמִיקָה של אישות, דומיא דפרחים שמביא האדם לאוהבו, שאין שווי הפרחים חשוב כלל בענין, אלא האהבה המתבטאת. כי ביטויי אהבה מודגשים יותר אם חפץ יש בהם. וכן הוא הדין בטבעת שאנו מקדשים בו, אין האשה מעוניינת בשווי ככל הנראה, וכן כתוב ברמ״א לשאול מהאשה אם תתרצה אפילו היתה טבעת זו שוה רק פרוטה, שהרי פוק חזי דתמיד מצינו שהיא מתרצה גם בכך. כי דרך אנוש להשתמש בחפצים לבטא תחושות ורגישות, גם באהבה וגם ברגשים אחרים, הודאה, שינאה, כו׳.
והיינו דעת ב״ש, דבעינן דינר לביטוי חשוב למערכת יחסים ביניהם. דכסף מטעם ריצוי מקדש, ולא מטעם קנין. והנה לפי דברינו אלו, נמצא כי יקח היינו בדברים, אבל בדברים שיש בהם שייכות לחפץ. ולא כי יקח כי יקנה. והדינר אינו שם כסף בכהת״כ כלל, אלא דבר של חשיבות שיביא לידי ריצוי.
וכן המשך הגמרא:
קידושין דף יא עמוד א
אמר רבי זירא שכן אשה מקפדת על עצמה ואין מתקדשת בפחות מדינר.
נראה, שהקפידא כאן הוא הדימיון נפשית שלה, שהיא לא רוצה בפרוטה בעלמא ואפ׳ יפגע בה בכך, וצריך ביטוי בדבר שתתרצה בה.
והקשה אביי על כך:
אמר ליה אביי: אלא מעתה, כגון בנתיה דר' ינאי, דקפדן אנפשייהו ולא מקדשי בפחות מתרקבא דדינרי, הכי נמי דאי פשטה ידה וקבלה חד זוזא מאחר, הכי נמי דלא הוו קדושין.
אופן הקושיא, אם זה כבר אישי, הרי יהיה סובייקטיבי גמור וישנה מאשה לאשה. אך הנראה לתרץ לו, דאה״נ, זהו הנקודה, שבעינן דבר שהאשה מתרצה בה ויביא לריבוי אהבה. וכן תרצו:
א״ל פשטה ידה וקבלה לא קאמינא, כי קאמינא דקדשה בליליא אי נמי דשויה שליח.
כי בפשטה ידה הא ראית שקיבלה, ולא קאמינא אלא מסתמא.
ב. כסף האמור בתורה כסף צורי
אמנם רב יוסף ביאר הדבר בדרך אחרת:
רב יוסף אמר טעמייהו דבית שמאי כדרב יהודה אמר רב אסי דאמר רב יהודה אמר רב אסי כל כסף האמור בתורה כסף צורי, ושל דבריהם כסף מדינה.
לדבריו, משתמע שגם כספם דב״ש הוא קנין סמלי, רק שסתם כסף האמור בתורה כסף צורי. וצ״ע, אם לדברי רב יוסף ב״ש חולק על כל פרוטה שאמורה בתורה.ג.
20.6.33
IV*. ב״ש אומרים בדינר	61
ב*. כסף האמור בתורה כסף צורי
ג. דברי האבן האזל כדברינו
V. פרוטה כל דהו	62
VI. קידשהּ בתמרה	63
א. חומר הוא באשת איש
ב. כסף ממש
ג. האשה נקנית בחפץ

IV*. ב״ש אומרים בדינר
ב*. כסף האמור בתורה כסף צורי
ויש בעיתיות בדברי רב יוסף, לומר שכל כסף האמור בתורה כסף צורי היא, היאך יבוא וישנה שם כסף בכהת״כ. אלא דיש לומר כי אין מגדירים שם כסף. אלא יש כמה כספים, והשאלה היא איזו מטבע מן המטבעות משמתמשים בו במקום שאמרה תורה כסף. ואף שודאי פרוטה היא ההגדרה הבסיסית של שם כסף.
וכמו שבפדיון הבן, חמש סלעים. ובב״ק דנים איזו מטבע משמתמשים לשלם הקנס. הוא כמו לשאול אם רצינו מאה, מאה כסף או מאה זהב כיוונת.
אמנם דחוק הוא בדברי רב יוסף כאן, ומשמע שבאמת מגדירים כסף בדינר. ואיך שיהיה הנראה שדעת רב יוסף דחוקה ודעת רבי זירא בב״ש יותר מובן.
ג. דברי האבן האזל כדברינו
ותעיין בדברי האבן האזל:
אבן האזל הלכות מכירה פרק א הלכה ד
וא״כ יש לומר דכסף הקדושין פועל רק זה שתסכים להתקדש לו ועיקר הקדושין הוא בזה שמקדשה לו, אלא דבלא נתינת כסף לא מהני דלא נגמר דעתה להתקדש ולעשות עצמה כהפקר לגבי הבעל שיוכל לקדשה לו.
הדברים משתמעים כדברינו בב״ש, שהוא ריצוי בעלמא. נמצא שההסכמה עיקר, שלא כדברינו ברשב״א ב״ב (III ג), ששם ביררנו שההסכמה היא רקע תשתית להקנין שהוא עיקר, כי לגבי אשה אמת שההסכמה היא עיקר כל הדיון והקידושין.

V. פרוטה כל דהו
אז תבוא השאלה לב״ה, הפרוטה מה משמעותה. והנה אמרינן:
קידושין דף יב עמוד א
סבר רב יוסף למימר: פרוטה כל דהו; א״ל אביי, והא עלה קתני: כמה היא פרוטה? אחד משמנה באיסר האיטלקי! וכ״ת, ה״מ בדורו של משה, אבל הכא כדחשבה להו לאינשי, והא כי אתא רב דימי אמר: שיער רבי סימאי בדורו, כמה היא פרוטה? אחד משמנה באיסר האיטלקי! וכי אתא רבין אמר: רבי דוסתאי ורבי ינאי ורבי אושעיא שיערו, כמה הוי פרוטה? אחד מששה באיסר האטלקי 
דעת רב יוסף, פרוטה כל דהו, המטבע הבסיסי לכל מקום ומקום, כי הוא סובייקטיבי גמור. וחולק עליו אביי ודעתו נוטה כי כסף התורה חשבון שלם אובייקטיבי ואין מקום להטותו ימין או שמואל.
וצ״ע בדעת אביי, מפני מה נצטרך לשיעור מסויים כך. אבל הלכה למעשה הדברים כדבריו ומשקלים כל כסף כנגד כסף ממש. ועל פניו דעת רב יוסף פרוטה כל דהו כי כח קנייה יש לו בחברה.
והאבני מילואים [סכ״ט סק״א], כתב שכסף מתכת בעינן להכלתא, ואינו כסף ממון בעלמא. וקשה לקבל, וכי בכל מקום שאמרה תורה כסף כוונתה מתכת חומר ממש, והלא פשטא דמילתא שכוונתה בממון. אמנם בזמן התורה היתה זיקה חזקה בין הכסף לבין הממון ולפיכך נכנה הממון בשם כסף, אבל אין הדבר מהותי כלל. אלא הברור, דבכל חברה יש דברי כסף כלו׳ ממון, ויש חפצים בעלי שווי. והיינו שקיים דין כסף מחוץ לכסף מתכת. (ודע, ששיטת הרמב״ן בכתובות היא שמאתים זוז דכתובה מדאורייתא היא של המדינה.)
הנראה, כי אם תאמר כדעת אביי, בעינן טקס אובייקטיבי בשווי אוביייקטיבי.

VI. קידשהּ בתמרה
א. חומר הוא באשת איש
לקמן מיניה אמרינן:
קידושין דף יב עמוד א
אמר שמואל: קידשה בתמרה, אפילו עומד כור תמרים בדינר מקודשת, חיישינן שמא שוה פרוטה במדי. והא אנן תנן, ב״ה אומרים בפרוטה ובשוה פרוטה. לא קשיא הא בקידושי ודאי, הא בקידושי ספק.
ההוא גברא דאקדיש בזוודא דאורדי, יתיב רב שימי בר חייא קמיה דרב וקא מעיין בה, אי אית בה שוה פרוטה אין, אי לא לא. ואי לית בה שוה פרוטה לא? והאמר שמואל חיישינן. לא קשיא הא בקידושי ודאי, הא בקידושי ספק.
וצ״ע, הלא אנו איננו במדי. והא הכללא הוא, דאין לך אלא מקומך ושעתך. וביאר הרמב״ן בסוגיא:
חידושי הרמב״ן מסכת קידושין דף יב עמוד א
ואיני יודע אם שוה בודאי במדי פרוטה והוא דבר המתקיים, אי הוו קידושי ודאי.
ומשמע לי שאינן אלא ספק שאין לקדושין אלא מקומן ושעתן בלבד, ואף על פי כן חששו לספקן, ולענין גזל הגר אתמר בפרק הגוזל (קה.) דבפחות משוה פרוטה אפילו בגזלה קיימת אין צריך לילך אחריו דאין חוששין שמא תיקר ולא חוששין נמי שמא שוה פרוטה במדי ומייתי אשם ומתכפר, אלמא אין לממון אלא מקומו ושעתו, אלא חומר הוא באשת איש.
שאלתו, לו ידענו בודאי ששוה פרוטה היא במדי, האם נומר קידושי ודאי הוא. ומשמע מלשון הרמב״ן דאין לו דיוק מן הסוגיא אלא מסברה אומר דבריו. ולמד משאר דוכתאי הש״ס דהיינו הסוגיא בב״ק. 
והסיק, דחומר הוא באשת איש. ונראה, דר״ל מדרבנן בעלמא. וע׳ ברמ״א סי׳ מ״ב לגבי קידושי שחוק, דבקניינים ברור שאינו כלום, ומ״מ החמרנו מדרבנןש מטעם שקידושין חמורין מאד ומחמירין אף במקום שאין סברה.
וכן כתב הריטב״א במפורש:
חידושי הריטב״א מסכת קידושין דף יב עמוד א
נראין דברי רבינו הגדול ז״ל שכתב שאפילו ברי לנו ששוה פרוטה במדי אינם אלא לקדושי ספק מדרבנן משום חומר אשת איש, שאילו מן הדין אין לך בקדושין אלא כפי מקומו ושעתו.
ב. כסף ממש
והנה היה יכול לפרש, כי אף שבקנין ברור שאין לך אלא מקומו ושעתו, הטעם כי בשווי דנינן, אך בקידושין הנה בכסף טקסי עסקינן, כסף קנין ולא כסף שווי, א״כ יש מקום לחשוב שבכל מקום ששוה פרוטה בשום פן ואופן אפ׳ במקום אחר דיינו והוא נקרא טקס קידושין בחפץ של ממון, אף שאין בו שום שווי כלל. דחלות שם שוה פרוטה יש לדבר ששוה פרוטה במק״א. אמנם אילו היינו מדברים על פרוטה דמדי שאינו יוצא בישראל היה אפילו יותר סביר דוודאי שם מטבע יש לו. אך בשוה כסף, כתמרה, דהכי דיינין, צ״ע.
וא״כ מאי ספיקא דשמואל. יש לפרש בו ספק אם שוה כך במדי במציאות. או שהספק הוא ספיקא דדינא אם זו נקרא שוה כסף כדברינו [א״ה כזה בתו׳ ריה״ז].
ג. האשה נקנית בחפץ
ויש שתי פירושים בדברי הרמב״ם. והא דבריו לפניך:
רמב״ם אישות פרק ד הלכה יט
המקדש בפחות מפרוטה אינה מקודשת. קידשהּ באוכל או בכלי וכיוצא בו ששוה פחות מפרוטה הרי זו מקודשת בספק וצריכה גט מספק שמא דבר זה שוה פרוטה במקום אחר. הא למדת שכל המקדש בשוה כסף אם היה שוה פרוטה באותה המדינה הרי אלו קידושי ודאי ואם אינו שוה פרוטה הרי אלו קידושי ספק.
יראה לי שאם קידש בתבשיל או בירק שאינו מתקיים וכיוצא בהם אם לא היו שוה פרוטה באותו המקום אינה מקודשת כלל שהרי דבר זה אינו מגיע למקום אחר עד שיפסד ויאבד ולא יהיה שווה כלום, ודבר של טעם הוא זה וראוי לסמוך עליו.
הנה מדיוק לשונו שמא דבר זה שוה פרוטה במקום אחר שמעת שמקור הספק הוא במציאות אם שוה כך במקום אחר אם לאו, ומשמע דאילו ודאי ידעינן ששוה פרוטה במקום אחר אין כאן ספק אלא ודאי קידושיו קידושין. [א״ה זה שנוי במחלוקת ה״ה והרא״ש וכוותיה הגר״א הדנפס בצד רמב״ם פרענקעל, ונ״ל שלא כדברי רבינו בזה ממה שכתב הרמב״ם הא למדת כו׳.]
ויש להבין, מה שכתב הרמב״ם, קידשה באוכל או בכלי וכיוצא בו ששוה פחות מפרוטה ע״כ, והמשמע שבעינן דוקא אוכל או כלי וכיו״ב, ולא שלא כיו״ב. ומה מיעט. ואפ״ל כיו״ב היינו כל דבר ששוה כסף.
והנראה, כי כל חפץ יש לו זוית שימוש וזוית שווי, כמ״ש לעיל. ולחפץ של שימוש יש חשיבות מלבד שוויו. וי״ל שיסוד שוה פרוטה במדי אינו יוצא מדין שוויו שיש לו באמת שוה פרוטה. שאין לך אלא מקומך לגבי שווי. אבל, זה ששוה פרוטה במדי, מראה לך שיש חשיבות בחפץ זו, והנה אחשביה כחפץ חשוב.
דהיינו שהשאלה היא האם תמר חפץ חשוב הוא או לא. ובבבל היותו שוה פחות מפרוטה אינו מראה שאינו חשוב, כי הטעם, שיש הרבה תמרים גודלים שם בכל מקום. אבל מאחר שראינו שבמדי, שאין להם תמרים הרבה שם, ששם התמר שוה פרוטה, למדת שחפץ חשוב הוא.
כי יש ב׳ טעמים אפשריים בסיבת חסרון שווי בחפץ. אפשר, שיש המון ביקוש לו, אך שיש עוד יותר הוצאה. כי ברוב ההוצאה השווי ימוך. אבל אין חשיבותו ממעטת מהיותו שוה אפס. מאידך, יכול להיות שוה אפס מטעם חסרון ביקוש, כי אינו דבר מבוקש ורצוי כלל, ויש ללמוד מזה שאין בו חשיבות.
והיינו מדי, שהוא סימן, אם שם משלמים לו פרוטה יש ללמוד שהתמר דבר חשוב הוא, אלא שיש הרבה הוצאה בבבל, ואם לא, ילמד שאינו חשוב ומבוקש כלל. 
א״כ החידוש העצום מדברי שמואל, האשה נקנית בכסף בחפץ בשטר ובביאה. ודברי שמואל, אפשר לקדש בחפץ שלא בתורת שוה פרוטה.
וזהו שכתב הרמב״ם אוכל או חפץ, דבעינן חפץ ממש כדי להתייחס לו שלא בתורת שוויו. [א״ה צ״ע בדעת הרמב״ם דא״כ אפ׳ אינו דבר של קיימא אה״נ. וכן שאל תלמיד אחד כך בהמשך השיעור. והודה רבינו שכנראה שאין זו דעת הרמב״ם. רק שרצונו לומר שלשון הרמב״ם הזה הוא שהביא אותו לראות הסוגיא ממבט זו, אף אם לא כך כוון הרמב״ם.]
והדבר בולט ביותר מדברי הרשב״א בשבועות. כי שם אמרינן דבעינן חיוב שתי כסף או יותר כדי לחייב בשבועה. והנראה, אף כי הפרוטה היא הגדרת כסף, בעינן חשיבות שיש רק שתי כסף. ברם אמרינן התם:
שבועות דף מ עמוד ב
אמר רב ענן אמר שמואל: טענו שתי מחטין והודה לו באחת מהן חייב, לפיכך יצאו כלים למה שהן.
והשאלה הפותחת בראשונים, אם המחט האחת שוה פרוטה, או אפ׳ לא שוה פרוטה, כלי הוא, ומספיק. וכתב הרשב״א:
חידושי הרשב״א מסכת שבועות דף לט עמוד ב
והרמב״ן ז״ל כתב אף כלים דבר חשוב לאפוקי כלי שאינו שוה פרוטה דאע״פ שיצאו כלים למה שהן היינו דלא בעינן שיהיו חשובין ב' מעין אבל להיות חשובין ב' פרוטות מיהא בעינן...
ורבינו האיי גאון ושאר הגאונים ז״ל אין דעתם כן אלא בפירוש אמרו ב' מחטין אף על פי שאין שוין פרוטה דלכך יצאו כלים למה שהן, ומה שאמר הרב ז״ל שאם כן מצאנו ישיבת הדיינין בפחות משוה פרוטה אין ראיה זו מכרעת דאפשר לומר דכל כלי כיון שהוא ראוי למלאכתו חשוב הוא כפרוטה ויתר מפרוטה ויושבין עליו הדיינין.
הנה הדין במודה במקצת, דבעינן טענה חשובה. והגדרת טענה חשובה צ״ע, ואמרה הגמרא דאף דבשבועה על הכסף בעינן שתי כסף, כלי בהגדרתו חשוב הוא אפ׳ בפחות מכך, וחלקו הרמב״ן ורה״ג, האם עדיין בעינן שם כסף דהיינו בעינן שני דינים שבשווי צריך שוה פרוטה וגם צריך חשיבות או משתי כסף או מהיותו כלי. כך דעת הרמב״ן, שכלי תחליף חשיבות דהיינו כמות הכסף, אבל אינו תחליף משווי, דהיינו פרוטה. ורה״ג חולק על זה.
והחולק, אין הכרח ללמוד משבועה לקידושין. כי אפשר דבשבועה לא בעינן כסף כלל רק חשיבות, אבל בקידושין כסף בעינן. וכן הסתפק הרשב״א:
ואפשר דאפי' לענין קדושין כן וכמו שקונין בכלי (ב״מ מ״ז א') אף על פי שאין בו שוה פרוטה.
וענין קנין בכלי שאינו שוה פרוטה, הוא קנין חליפין. הסברה, כי בחליפין לא בעינן אלא חפץ לבטא גמירות דעת. והשאלה, האם ג״כ בקידושין. כדממשיך הרשב״א:
ואפשר דקנין משום כסף הוא.
דהיינו דאפשר שגם חליפין הוא מדין כסף הוא, א״כ נמי בקידושין. ממשיך:
ואם תמצא לומר דקנין לאו משום כסף הוא, וכן שאין אשה מתקדשת בכלי שאין בו שוה פרוטה; הכא [ר״ל בשבועה] שאני שהוציאן הכתוב למה שהן...
ודעת הגאונים והסכמתן תורה (הלא) [היא], אלא כלים דבר חשוב דקאמרינן היינו כלי שלם שחשוב למלאכתו קאמר. והר״י הלוי ז״ל פי' דלא אתא לאשמועינן דבעי' כלי חשוב אלא קאמר מה כסף דבר חשוב אף כלים חשובין הם איזה כלי שיהיה לפי שחשוב וראוי למלאכתו וחשוב כמעה.
והנה אם כבר הולכים בדרך, יש לומר שאין הכלי מועיל בתורת כסף כלל, כי בתורת כסף בעינן פרוטה ממש, אבל כלי מועיל מטעם חשיבות עצמו, כי קידשה בתמרה מקודשת.
[ולומר ההפך, שגם כסף אינו אלא כלי לקנות דבר אחר, משמע מהגמרא בענין חליפין שאינו כן, שאין מטבע כלי לחליפין, כי השווי שבכסף אינו בחפץ הכסף עצמו אלא מהסכמת החברה שיש בו שווי.]
ונחזור מכאן לדברינו בב״ש וב״ה. מה ההגיון לקדש בחפץ ולא כסף. הנה אם לגבי ב״ה, שכסף קנין הוא, הייתי אומר בעינן כסף ממש. אבל אם איננו לקנות אלא לקחתה בדברים וייצור ריצוי, חפץ עדיפא מכסף. דביטויי תחושות בחפץ עדיף. ואפשר להציע שזה מסלול אחר היינו חפץ כדברינו לעיל, או לומר שבאמת היינו כסף היינו חפץ, לבטא ריצוי. וכן מנהגינו ליתת טבעת ולא כסף, והנראה, שהוא מטעם זה, וא״כ עידפנו שוה כסף מהכסף עצמו.
והנה עיין בדברי הר״ן הקרובים לדברינו:
הר״ן על הרי״ף מסכת קידושין דף ו עמוד א
וכתב הרמב״ן ז״ל וכן בתוס' דהא דאמרינן חיישינן, לאו למימר' דאי ידעינן בודאי ליהוו קידושין גמורין... דאפילו ידעינן דשוה פרוטה במדי לא הוו קידושין גמורין, כיון דהכא לא שוה, דהא... אין לממון אלא מקומו ושעתו כדאמרינן בערכין [דף כד א] לגבי הקדש. אלא, חומרא דרבנן בעלמא הוא באיסור אשת איש.
ולשון הא בקידושי ספק לפי זה לא אתי שפיר.
לפיכך נראה לי דאי שוה פרוטה במדי קדושי תורה הן דכיון שהיא נתרצתה בהן ושוין פרוטה באי זה מקום אילו ידעו העדים שדרכה לתת פרוטה באותו דבר, הוה ליה כאילו אמרה לדידי שוה לי כדאמרינן לגבי חמש סלעים של פדיון בכור כדאיתא לעיל: 
דהיינו שעקרונית בעינן שם כסף, ואם הוא כן באיזשהו מקום בעולם דיינו, אבל גם זה אינו מספיק, כי צריך ג״כ ריצוי שלה. והפנה בסוף דבריו לסוגיא דחמש סלעים, דשם כתב:
הר״ן על הרי״ף מסכת קידושין דף ד עמוד א
ומש״ה אני מסתפק במקדש בדבר שאינו שוה פרוטה, אי מציא אמרה לדידי שוה, דאפשר דכיון דלא שוה מידי לאו כל הימנה לתת עליו תורת כסף... 
דהיינו הספק, אם אפשר לקדש בחפץ שאינו שוה פרוטה אם היא נתרצה. ואפשר כי הסתפק בדברינו, אם יש אפשרות לקדש בחפץ בעלמא אפ׳ בלא שוה פרוטה, ולאו דוקא כי ריצוייה משתדרג אותו לפרוטה, כי הפרוטה נקבעת בשווי על פי החברה, ואין אדם אחד יכול להשוות חפץ בשווי שירצה, כי אין האדם הפרטי קובע שווי כלל, אבל הריצוי שלה אינו משפיע על שווי החפץ אלא מוראה רצונה להתקדש לו, ואין צורך שוה כסף לקידושין אלא חפץ בעלמא.
מצד שני, דבריו בדף ו׳, משמע שהריצוי יחד עם היותו שוה במקום אחר, הם ממש משווים אותו לפרוטה, וזהו טעמא דבדף ו׳ כתב בלשון ודאי, כי שם יש מסלול לומר ששוה הוא פרוטה. אבל בדף ד׳ כתב בדרך ספק, כי מתלבט אם צריך גם שווי, או שהריצוי כשלעצמו יכול להועיל וכדברינו בב״ש, כי גם לגבי ב״ה אפשר לומר כדבר הזה,[א״ה אלא בפרוטה הוא ולא בדינר שמתרצה]. [א״ה ולפ״ז גם לדעת הר״ן לא יועיל בריצוי האשה אם אין חשיבות בחפץ כלל, כמו כלי נשבר, ודו״ק.]
(אגב, הוי יודע, איתא בריטב״א דלב״ש מדרבנן הוא בדינר אך מדאורייתא מודים שבפרוטה מתקדשת.)

ד.
21.6.33
VII. שוה כסף	69
א. פתיחה
ב. שוה כסף בקנין טקסי
ג. שוה כסף בלקיחה בדברים
ד. שני כתובים שאינם באים כאחד
ה. טקס דתי וטקס ממוני
ו. שו״כ בתשלומי נזיקין
VIII. הילפותא דאין כסף	77

VII. שוה כסף
א. פתיחה
הקשו התוספות:
תוספות מסכת קידושין דף ב עמוד א
וא״ת ומנא לן דשוה כסף ככסף. דהא לקמן (דף טז.) מיבעי ליה קרא גבי עבד עברי ישיב לרבות שוה כסף ככסף.
ופדיון הבן דכתיב ביה כסף ואמר לקמן (דף ח.) דרב כהנא שקל סודרא בפדיון הבן ומנא לן דשוה כסף ככסף. ומיהו בפרק קמא דשבועות (דף ד:) דריש כלל ופרט וכלל.
ראה כי פתיחת דבריהם מניחה שכסף ושוה כסף דברים נפרדים הם, וכסף עדיפא משוה כסף. ממשיכים:
אבל גבי ערכין דכתיב ביה כסף והקדש נמי דתנן (ערכין דף כז.) גבי המקדיש שדהו שהקדש נפדה בכסף ובשוה כסף מנלן דשוה כסף ככסף.
מיהו בהקדשות נמי אפשר דדרשינן כלל ופרט וכלל דהא אין הקדש נפדה בקרקע כדאמרינן בהזהב (ב״מ דף נד.) הרי אמרו אין הקדש מתחלל ע״ג קרקע דרחמנא אמר ונתן הכסף וקם לו. ולקמן (דף ה.) נמי אמרינן דאין פודין הקדש ומעשר שני בשטר.
אבל גבי קדושין וערכין מנלן דשוה כסף ככסף.
וי״ל דילפינן מע״ע.
ולפי תירוצם, צריכים מקור לשוה כסף ככסף. דהיינו שבכל מקום שיש קושיא מבוסס על הנחה סמוייה, אפשר או לדחות ההנחה, או לקבלו ולתרץ מ״מ. דהיינו כאן, שההנחה העיקרית מקובלת, דאין שוה כסף שוה ככסף, וכסף עדיפא, ולכן בעינן מקור. וכן מצאו.
והרמב״ן גם הוא הכניס ראשו לשאלה הזאת:
חידושי הרמב״ן מסכת קידושין דף ב עמוד א
בדינר ובשוה דינר, איכא למידק קדושי כסף מנלן דכתיב כסף השדה נימא כסף דוקא, שוה כסף מנלן. ואם תאמר שוה כסף בכלל כסף, והא איצטריך ליה לתנא לרבויי גבי עבד דתניא לקמן (ח' א') ישיב גאולתו לרבות שוה כסף ככסף. וא״ת מיניה גמרינן לכל מקום שנאמר כסף שוה כסף בכלל. והא גבי נזיקין אצטריך נמי רבויא דתניא כסף ישיב לבעליו לרבות שוה כסף ככסף ואפילו סובין.
איכא למימר קדושי אשה גמרינן מדכתיב ישיב את גאולתו לרבות שוה כסף מאי טעמא מדכתיב ויצאה חנם אין כסף והיינו שוה כסף דעבד ואמה דאתקוש. וע״כ דרשת ליה הכי אין כסף ושוה כסף לאדון [זה אבל] יש כסף ושוה [כסף] לאדון אחר.
א״נ איכא למימר שבכל מקום שנאמר כסף בקנין שוה כסף בכלל, וכי איצטריך קרא לרבויי בפרעון סד״א אם לקח עבד אינו יכול לגרוע בפדיונו בע״כ של רבו בשוה כסף דא״ל זיל טרח וזבין אייתי לי, וכן גבי נזיקין סד״א שאינו יכול לפורעו בע״כ בשוה כסף אלא ממיטב כדכתיב מיטב שדהו ישלם קמ״ל. אבל לענין מקנה כיון דניחא להו בשוה כסף, ככסף הוא שהרי שניהם שוים...
לדעתו של הרמב״ן בדעה השנייה כאן, שולל הנחתה של הקושיא, כי על פי האמת אין אנו צריכים למקור כלל.
והדבר חוזר על הדברים הנאמרים כבר. דהנה אם מחפשים שווי בעלמא א״כ אין ספק ששוה כסף הרי שוה הוא ככסף. ומאי שנא מטבע שוה מנה ומאי שנא שעון שוה מנה. וא״כ כדברי הרמב״ן נראין לשיטתיה. [א״ה אף כי דברי הרמב״ן באשה נאמרו ואין כסף הקידושין בתורת שווי כדבארנו, עדיין מתקיימים הדברים בדרך כלל. ולקמן נעסוק בחילוקים.]
ב. שוה כסף בקנין טקסי
אך אם מדובר על הפעולה הסמלית שבקנין כסף, לקדש אשה במטבע, דמי למעשר שני שהוא טקס סמלי על המטבע דוקא, והמטבע בתורת חפץ מטבע הוא בא, וא״כ כל חפץ שאינו בשם מטבע אינו בכלל זה, ובעינן דרשה מיוחדת לזאת. והיינו דברי התוספות דלעיל.
וכן פדיון הבן, שהביאו התוספות לדיון, אין ספק בו שהוא פעולה טקסית, כי אין שווי התינוק חמש סלעים, אלא עושה סמל לפדיונו של בנו מרשות ה׳, והיינו צורך לכסף טקסי. וכן נראה בהקדש.
כי בשווי הסברה נותנת ששוה כסף ככסף דמי, אבל בפעולה טקסית אין הדבר כן. ובהקדש, צריך מקור לעצמו, כי אפשר שאינו קנין אלא טקס, והא ראיה, ששוה מנה שחללו על פרוטה פדוי. הרי ראית שפורקים הקדושה אפ׳ בלא לשלם לשוויו במלאות. והתוספות לא הביאו ראיה זו אע״ג שטובה היא בעיננו, אבל ראיתם, שאי אפשר לפדות לא בשטר לא בקרקע, אע״ג שהשווי יהיה שם, כמו בשטר שמחייבו התשלום. והוא מורה על כך שאין זה ענין מסחרי כלל, אלא דבר רוחני. כי החפץ זאת משוייך להקדש, ונתינת הכסף במקומו מסומל להתרת הקנין מהקדש. [ודע שאינו דומה לקנין סודר, כי הסודר מבטא דעת בעלמא, הסכמה בין בני אדם, אבל הכסף בכאן הוא מתייחס לחפץ עצמו. והוי יודע שאפשר שיש מסלול אחר בפדיון הקדש ע״י כסף, ואכ״מ (א״ה ע׳ כלל ז I).]
וקנין קרקעות, שהוא סמלי (אף אם אינו כסף דתי כמו פדיונות הנ״ל), גם בו יצטרך לימוד מקרא דשוה כסף ככסף.
והנה כתבו התוספות בפתח דבריהם:
תוספות מסכת קידושין דף ב עמוד א
תימה דלא הוה ליה למיתני אלא בשוה פרוטה כדתנן בהזהב (ב"מ ד' נה.) חמשה פרוטות הן ההודאה בשוה פרוטה והאשה מתקדשת בשוה פרוטה.
וי״ל משום דתנא כאן בכסף מפרש באיזה כסף דינר לב״ש ופרוטה לב״ה ולפי שלא נטעה לומר כסף דוקא ולא שוה כסף כדיליף קיחה קיחה משדה עפרון דכתיב ביה כסף מפרש שוה כסף.
היינו דבריהם, כי לומדים קידושין משדה עפרון, ושם בעינן לרבות שוה כסף, כי אינו ברור שיהיה שוה כסף ככסף בשדה, כדברינו, דהוא קנין סמלי. ולולא סברו התוס׳ כדעת הסמ״ע שקנין קרקע בשווי נעשה, אין מקום לקושיא כלל, דודאי שוה כסף ככסף הוא. בהמשך:
וא״ת ומנא לן דשוה כסף ככסף דהא לקמן (דף טז.) מיבעי ליה קרא גבי עבד עברי ישיב לרבות שוה כסף ככסף... וי״ל דילפינן מע״ע.
ולגבי קנין כסף בע״ע, מצינו מחלוקת רש״י רי״ד ורמב״ן, האם יוצא בכסף רק כשנקנה בכסף או גם בשנקנה בשטר וחזקה. דדעת רש״י משמע שאינו יוצא בכסף אא״כ נקנה בכך, והרי״ד חולק עליו. וז״ל הרי״ד (לגבי עבד נרצע):
תוספות רי״ד מסכת קידושין דף כא עמוד ב
וקונה את עצמו ביובל ובמיתת האדון. ראיתי כתוב בשם ר״ת דהא דלא תנא וקונה את עצמו בגרעון כסף, משום דאין שייך בו כיון שלא נקנה בכסף. וכן נמי הנקנה בשטר בלא כסף כגון אם מכר האב את בתו בשטר ולא קיבל כסף דהא כתיב והפדה מלמד שמגרעת פדיונה ויוצאה ונפקא לן מהתם שנקנת בכסף אלמא משמע הנקנת בכסף יוצאה בכסף אבל בשטר אינה יוצאה בכסף. דאי ס״ד הנקנית בשטר יוצאה בכסף אימא האי והפדה מיירי כגון שנקנית בשטר אבל בכסף מנלן דנקנת. אלא בעל כרחך היינו סברא היכא דקבלה אביה כסף מגרעת היכא דלא קיבל מה יגרע.
ואינו נראה לי לומר שמי שנקנה בשטר אינו מגרע פדיונו דהא הכי תנן עבד עברי נקנה בכסף ובשטר וקונה את עצמו בשנים וביובל ובגרעון כסף. ובעל כרחין האי גירעון כסף אכולהו קאי בין אם נקנה בכסף בין אם נקנה בשטר...
השאלה, האם יציאה בכסף דע״ע היא קנין שווי ותשלום, או דבר טקסי, דמי לפדיון הקדש שלא הוקדש ע״י כסף. דהכסף מסמל פירוק הזיקה, ולא ברמת פעולה מסחרי, אלא פעולה טקסית אישית.
וזהו הלימוד ממה מצינו בתוס׳, והנחתם, דע״ע קנין טקסי הוא בכסף, ואעפ״כ ראינו בו ששוה כסף מועיל, א״כ נמי בקידושין נומר בכי.
וא״כ עיקר הילפותא אינו שע״ע שווי הוא, וכן בקידושין, ולכן שוה כסף מועיל, שאילו היה כן, אין זה בנין אב, שהלימוד הפרטי בע״ע אינו מורה על מהות הקידושין, וכן ההפך. אלא, למדנו בע״ע ששוה כסף ככסף הוא גם לגבי פעולה טקסית, וזהו בנין אב בע״ע, וממילא שייך נמי בקידושין.
ג. שוה כסף בלקיחה בדברים
אבל מדברי הרמב״ן, שסברה בעלמא היא, היתה נראה לומר כי קנין כסף קנין שווי הוא. אלא שהנראה בעיננו שאי אפשר לדבר על שווי ביחס לאשה, דאין דמים לבן חורין. והנראה, שצריכים אנו לתמוך בדברינו לעיל. כי באמת לא שתי דרכים בכסף מצינו אלא בשלוש דרכים הכסף קונה. השלישית בדעת ב״ש אמרנוה. כי אם הכסף אינו לא טקס קנין ולא שווי כלל, אלא שהוא ביטוי אהבה וריגושים וגירום הקרבה בין הזוג, לקיחה בדברים, ודאי ששוה כסף ככסף דמי, והנראה, כי אפילו חפץ עדיף טפי כדברינו לעיל (VI ג).
אך אינו מדוייק בדבריו, דמדברי הרמב״ן משמע שאין שוה כסף עדיפא מכסף אלא ששוה הוא לכסף. ומדברי הרמב״ן משמע שהאשה משוה את השוה כסף ככסף דרך הסכמתה.
וז״ל הריטב״א בהבנתו של שיטת הרמב״ן:
חידושי הריטב״א מסכת קידושין דף ב עמוד א
מה שאין כן בחוב דעלמא, [דחוב לא בעי מקור כי שווי הוא בעלמא.] וגבי פדיון הבן וערכין והקדשות נמי הוה אמינא דדברים אלו חידוש הם...
אבל הכא גבי קנין דקדושי כסף, כיון דמדעת שניהם הוא, ואיכא דבר חשוב, מה לי כסף מה לי שוה כסף.
דבריו, ואיכא דבר חשוב. הוא כדברינו לעיל (VI) בסוגיית תמרה. כי החפץ דבר חשוב הוא, כמו שכסף חשוב.
אמנם שניסוח הרמב״ן עצמו קצת שונה:
חידושי הרמב״ן מסכת קידושין דף ב עמוד א
אבל לענין מקנה כיון דניחא להו בשוה כסף, ככסף הוא שהרי שניהם שוים. 
א״כ קצת פחות מדוייק דברינו, אלא לדבריו משמע יותר הקפידא על ההסכמה, אבל מ״מ דברינו נראין מסברה.
ד. שני כתובים שאינם באים כאחד
ברם התוספות ממשיכים:
תוספות מסכת קידושין דף ב עמוד א
וא״ת והא גבי נזיקין נמי כתב קרא כסף ישיב לבעליו ודרשינן בפ״ק דב״ק (דף ז.) ישיב לרבות שוה כסף ככסף. וא״כ הוו נזיקין ועבד עברי שני כתובין הבאין כאחד ואין מלמדין.
שהרי ההגיון לענין שני כתובים, כי בכל חידוש התורה אפשר לומר בו, לא על עצמו יצא אלא על הכלל כולו יצא, ללמוד על דיני כל התורה כולה, או לומר חידוש הוא ואין לך בו אלא חידושו, ודוקא יוצא מן הכלל הוא. וכאשר מצינו שני כתובים, ראית שהוצרך התורה ללמדנו דין זה בשני מקומות, וודאי יש לומר ששניהם פרטים נקודתיים יוצאי כלל.
אך לפתר בעיית שני כתובים, יש בזה בשני דרכים. די״ל שאחת מהם עיקר, רק שהיתה בעיה נקודתית שהוצרך לפתרון בהאחר. או לומר ששני הדינים אלו במהותם שונים הם, ונצרך כל אחד מהם ללמוד על הכלל הדומה לו בפרט.
והענין הוא, כי קושיית התוספות לק״מ, כי נזיקין וע״ע תחומים נפרדים לגמרי המה, כי הנראה בנזיקין שהוא כסף שווי, וע״ע כסף קנין הוא.
אך אין זה תשובה כלל, דהא א״כ מצאת נזיקין כסף שווי הוא, ועדיין נצרך לדרשה, וזה סותר דברינו דלעיל דכסף שווי ברור ששוה כסף שוה לכסף לתשלום.
אבל הנראה לתרץ, כי אף שבדברינו לעיל בפתח דברי התוספות הקפדנו דוקא בכסף סמלי הו״א דבעינן מטבע דוקא, ולא העלנו על הדעת לומר בשוה כסף שיש צורך למטבע דוקא כי למה יגרע אם השווי איכא, אין הדברים ברורים. כי גם בשווי עצמו נמצא שוה כסף יותר טוב, כמו כסף עצמו, ושוה כסף פחות טוב, כמו סובין, הכל לפי הניזולות.
והנה בתוס׳ ב״ק ד״ט כתבו להבדיל בין משכורת דבעינן ודאי כסף דוקא ואפ׳ אין לך שום כסף בעי לטרוח למכור חפצים שיהיה לו כסף ולשלם לפועליו בכסף, לבין בעל חוב שאינו יכול לשלם בסובין אא״כ אין לו כסף, ובנזיקין, מראש מותר לשלם בשוה כסף כסובין [א״ה אם לית ליה מיטב]. וז״ל:
תוספות מסכת בבא קמא דף ט עמוד א
ור״ת אין סובר כן דמפרש שיש ג' דינין.
בנזקין: או כסף או מיטב ואי לית ליה אפי' סובין.
ובעל חוב: אי אית ליה זוזי לא מצי לסלקו אלא בזוזי… ואי לית ליה זוזי לא יאמר ליה זיל טרח וזבין ואייתי זוזי…
ופועל: אי לית ליה לבעל הבית זוזי אמר ליה זיל טרח וזבין ואייתי זוזי כדמוכח בהבית והעלייה (ב״מ דף קיח.) דאין יכול לומר לו טול מה שעשית בשכרך.
ודע שהרבה שיטות יש בדבר, ע׳ בנימוקי יוסף לשם, ובתחילת דברי התוס׳ לשם.
ובנזיקין בעינן תשלום מיטב שדהו. אבל גם שוה כסף ישלם. וטענו הגמרא דמטלטלין תמיד מיטב נקרי כי יכול ללכת ולהסתובב למקום שיוכל למכורם. נזילים הם.
והדיון הזה מנותק לגמרי הוא מהדיון שלנו בתחילת דברי התוס׳, לגבי כסף סמלי. והיינו שאין כאן שני כתובים הבאים כאחד. דנזיקין מלמד על שוה כסף ככסף לכסף שווי, וע״ע מלמד על שוה כסף ככסף לכסף טקסי. והיינו דברי התוספות:
תוספות מסכת קידושין דף ב עמוד א
ויש לומר דתרוייהו צריכי.
דאי כתב עבד גרידא לא מצי למילף נזיקין מיניה לפי שמצינו שהקפיד הכתוב לענין מיטב וסד״א נמי כסף דוקא ולא שויו להכי איצטריך כסף ישיב גבי נזיקין.
וגבי ע״ע איצטריך נמי קרא דלא מצי יליף מנזיקין דהוה אמינא עבד דומיא דנזיקין ואם מיקני בקרקע ליבעי מיטב.
לכך איצטריך תרוייהו.
דבריהם בנזיקין ברורים, ההו״א אף דבע״ע שו״כ מועיל זהו כי קנין טקסי הוא, אבל בנזיקין דבעינן מיטב דהא הוי ליה כסף שווי, לא למדנו משם.
ודבריהם בחלק השני, לגבי צריכא דע״ע, הוא כך. דהו״א דע״ע גם הוא קנין שווי הוא, ובעינן מיטב שדהו דוקא. וא״כ לא למדת שו״כ בקנין טקסי כלל.
והמסקנא משני הכתובים, איצטריך תרוייהו, כל אחד לעולמו.
וכן בעצם דבריהם בהמשך, אף ששם משמע יותר נקודתי:
תוספות מסכת קידושין דף ב עמוד א
אי נמי י״ל אי כתב בעבד הוה אמינא דדין הוא שנקל עליו דיכול לפדות עצמו אפי' בשוה כסף כדי שלא יטמע בין העובדי כוכבים. אבל גבי נזיקין דלא שייך למימר כך לא אמרי' הכי.
ואי כתב בנזיקין גרידא לא מצי למילף עבד מיניה דס״ד דלא יהיה שוה כסף ככסף בעבד לפי שגם הוא גרם לו לימכר על שנשא ונתן בפירות שביעית וכר' יוסי בר' חנינא דלקמן (ד' כ.) וס״ד דנחמיר עליו לומר דוקא כסף ולא שויו.
דאם נעלם קצת מדבריהם לגבי טעמי דקרא בענין, עצם המהלך, דאף אם למדנו שו״כ לעבד, לא למדתי כלום לגבי נזיקין, כי שמא נזיקין שהוא תשלום שווי עדיין בעינן כסף דוקא, וכן ההפך, וכו׳.
[לעומת דבריהם, ברמב״ן יוצא, שקידושין סברה היא, משא״כ נזיקין שהוא נצרך לפסוק. כי בנזיקין אין הסכמה, אלא פרעון הוא. משא״כ בקידושין שהוא הסמכה, דהיינו לדברינו ריצוי וקירוב הדעת. אבל בנזיקין שהוא פרעון, לא ברור שלא בעינן הפרעון בשווי הכי הטוב.]
ה. טקס דתי וטקס ממוני
בסוף דברי התוס׳:
תוספות מסכת קידושין דף ב עמוד א
והא דאיצטריך קרא לפדיון הבן והקדש דשוה כסף ככסף ולא יליף מנזיקין וע״ע לפי שבא למעט קרקעות ושטרות שאין פודין בהן בכור אדם והקדשות.
ולדברינו צ״ע, הרי כבר למדנו שכל קנייני טקס בשו״כ ככסף הם, ומה סברה לחלק ביניהם לבין פדיון הבן והקדשות.
הנראה בזה, כי בפדיון הבן יש בו חידוש יותר מע״ע. כי בע״ע הוא יותר ממוני. משא״כ פדיון הבן שהוא טקס דתי. ואין נלמד מע״ע. וגם הקדש, כנראה יש לחשוב, שקדושה עולם אחרת היא ולעצמה, והטקס המחלל קדשים אי אפשר ללמוד מע״ע. כי ע״ע אינו מלמד אלא לגבי טקסים ממוניים ולא לגבי טקסיים דתיים.
ו. שו״כ בתשלומי נזיקין
ובנזיקין, יש לומר כי באמת צריך לשלם בדבר מזומן, אבל התירה תורה לך לשלם בשוה כסף כי גם הוא בעצם מזומן, רק קצת פחות מזומן, אבל סוף דבר יכול למכורו. וכן יראה מדברי הרמ״ה בנימוקי יוסף, דכסף תמיד עדיף, ומטלטלין עדיפי מקרקעות, הכל לפי הניזולת.
אבל דרך אחרת יש שם בב״ק. שאין באים כלל להחזיר שווי. אלא להחזיר את החפץ למקומו. כי הזיקת חמורו של בן אדם, חייב לו חמור תחליפו, והיינו תשלומי כסף, כדי שיוכל ללכת ולקנות חמור במקומו. ובדברי הרמב״ם, חייב להעמיד לו ביתו כמו שהיה, או השלים דמיו שהפסיד, והמשמעות, הדמים כדי שיכול להעמיד הבית שנפסד, והכל ענין אחד הוא. כי הנזק בחפץ אינו בשווי בלבד, דהא רוב חפצאי אנוש אינם עומדים למכירה, אלא משתמשים הם בהם בעת שנצרך להם, א״כ בעי המזיק להחזיר את החפץ עצמו, או דבר שיכול לקנות חפץ תחליפו בו, דהיינו כסף ושו״כ.
ובמחנה אפריים סימן א׳ להל׳ נזקי ממון, דיבר בדוגמת ערך קנוי. הוא מקום שיש בזמננו בבטחון כספי, במקום שיש לאדם לדוגמה מקרר ישן להמון שנים משמתמש בו ואם ימכרו יעלה לרק חמישים שקלים, אבל אם נשרף חייב הבטחון לו הדמים לקנות מקרר חדש, כי בלי זה לא יהיה לו מקרר, ואף שדמים יקרים טפי משוויו. ודומה לזה, המזיק דבר שהמחיר מתנדנד הרבה, כמו המזיק מצה שמורה קודם הפסח, ובא לשלם אחר הפסח, מה משלם, ודעת המחנה אפרים שהוא מחלוקת רמב״ם ורש״י. וכן נראה כדבריו.
ולדברי הרמב״ם, החפץ שהפסיד עיקר הוא ולא שוויו. א״כ בתפיסה כזאת, צריך עיון עוד בשוה כסף. דמצד האחד יש מקום לומר דוקא כסף בעי, כי צריך לתת לו דבר שיוכל לקנות בו את החפץ הנשבר. מאידך, ההפך גם סביר, לתת לו חפץ מאד יפה, אף שאינו החפץ שהזקתי, אבל סוף דבר חפץ תחליף חפץ ניתן. וכן מיטב כאלו חפץ הוא. ובגמרא, הזיק שאינו ניכר פטור, דהיינו שמזיק את השווי בלא להזיק את החפץ כלל, נזק הילכתי, זה נקרא פטור לדעת ר׳ יוחנן מדאורייתא. וא״כ עולם הנזקין מסתובב סביב סביב פן החפץ ולא השווי. [ורש״י חולק.]
וכן יראה לדעת ר״ת, שקרקע עדיף טפי ממטלטלין במקום שאין כסף, הנראה שאין זה מטעם הנזילות כלל, כי מטלטלין יותר נזילים מקרקע בודאי [א״ה כדברי הרמ״ה, וכן משמע בב״ק ז׳ ע״ב, כי אתא רב פפא ורב הונא בריה דרב יהושע מבי רב, פרשוה: כל מילי מיטב הוא, דאי לא מזדבן הכא מזדבן במתא אחריתי, לבר מארעא דליתיב ליה ממיטב, כי היכי דלקפוץ עלה זבינא]. אלא נראה שהוא מטעם חשיבות הקרקע, כדברינו שיש בנזיקין הקפדה על החפץ. וא״ת א״כ מאי עדיפות הכסף אצלו. ל״ק, כי הכסף כל משתמשו לקנות חפץ הוא. וא״כ מצאת שהכסף בעצם חפץ הוא, [א״ה דהיינו חפץ בכח]. ומצאת אתה לומד, תשלומי נזק הם תשלומי חפץ ולא שווי.
וא״כ הדיון בשו״כ לנזיקין, נראה שהוא פרטי לגבי מקומו, וצריך בו העיון מה זה נזק, ומה זה תשלומי נזק, וכן ראינו מחלוקות יסודות לגבי דברים הללו, ועובר השאלה של שו״כ מהיותו שאלה רוחבית בכהת״כ בהגדרת כסף אם שו״כ בכללו, ובא לידי דיון פנימי בסוגיות בב״ק, וקשה ללמוד ממנו בנין אב. ותצטרך לע״ע. ואין כאן שני כתובים הבאים כאחד כלל. [א״ה ולפ״ז אין לך מקור בנין אב לגבי כסף שווי כלל. דלא מע״ע ולא מנזיקין למדת. ולק״מ, אלא ניחא טובא לדברינו לעיל, כי קנייני השווי פשוט מסברה ששו״כ כסף הוא.]

VIII. הילפותא דאין כסף
[א״ה דברים אלו נאמרו בתחילת כלל ד׳, ואני העברתים לכאן מפני הענין.]
הנה גרסינן:
קידושין דף ג עמוד ב
בכסף מנ"ל? ותו, הא דתנן: האב זכאי בבתו בקדושיה, בכסף, בשטר, ובביאה, מנלן דמיקניא בכסף, וכסף דאבוה הוא? אמר רב יהודה אמר רב, דאמר קרא: ויצאה חנם אין כסף, אין כסף לאדון זה, אבל יש כסף לאדון אחר, ומאן ניהו? אב.
כתב רש״י על זה:
רש"י מסכת קידושין דף ג עמוד ב
בכסף מנלן. הכא עיקר ולעיל אגב גררא נקיט ליה לתרוצי לשון קנין דמתני'. 
ר״ל דהא דאמרינן לעיל מיניה, מאי שנא הכא דתני האשה נקנית כו׳ משום דקא בעי למיתני כסף, וכסף מנ"ל? גמר קיחה קיחה משדה עפרון כו׳ וקיחה איקרי קנין כו׳, אין זו עיקר הדרשה לקידשוי כסף, אלא אגב גררא נקיט ליה לתרוצי לשון קנין דמתני׳. ועיקר הדרשה לקידושי כסף בסוגיא זו נדונת.
ברם אין תשובתו מספקת, דהא שתי דרשות שונות הן, דהתם ילפו מקיחה קיחה דשדה עפרון, והכא מדכתיב ויצאה חנן אין כסף.
והנראה בדעת רש״י, שאין קיחה קיחה עיקר הדרשה לקידושי כסף כלל, אלא שבאה לתרץ סגנון המשנה בלשון קנין בלבד. והנה, קיחה דשדה עפרון היא קודם מתן תורה נאמרה, ותו הרי בקנין קרקע משתעי קרא ולא באשה, ולפיכך לכאורה לא מסתברא ללמוד משם קידושי כסף, וא״כ עיקר הילפותא אינה קיחה קיחה כלל לדעתו, אלא אין כסף לאדון זה כו׳.
והוי יודע דכתב הרמב״ן:
חידושי הרמב"ן מסכת קידושין דף ג עמוד א
מצינו בתשובת הגאונים ז"ל דכל הך הוייא דהך סוגיא עד הכא דבתר הוראה היא ומר רב הונא גאון מסורא איהו תני לה ואיהו הוא דאסר כנתא וביומוהי תקינו תקנתא דמורדת דנהיגו בה הגאונים ז"ל, ואפ"ה טרחנא לעיל לפרושה ולמפרך ותרוצי בה דגמרא דרבנן סבוראי דוקא היא.
והשאלה העמוקה בכל זה: האם יש במהות שני ילפותות שונות לקידושי כסף שבאשה? דהא אין כסף לאדון זה כו׳ משמע שקידושי כסף מדין קנין ולא ריצוי הדעת, דהא לא נתן לאשה מאומה שתתקרב דעתה לגביה אלא לאביה נתן קידושיה. משא״כ קיחה קיחה, דכבר ביארנו כי יקח יש בו משמעות לא מבוטלת של קיחה בדברים כדברינו שם.
כלל ג. חליפין
~ שיעורי הרב משה ליכטנשטיין, פרק האשה נקנית ~
א.
I. סד״א תתקדש בחליפין	80
II. מבוא למהות החליפין	86
ב.
III. תמורה זו חליפין	90
IV. חליפין כגמירות דעת	92
V. קנין חברתי	95
ג.
VI. סודרא קני ע״מ להקנות	98
VII. שני מסלולים קיימים	99
❖                      ❖                      ❖
נספח	100
מקורות
(א) ג. ״מניינא דרישא...לא מקניא נפשה״. רש״י ד״ה לא מקניא נפשה. תוס' ד״ה ואשה. חי' הרמב״ן ד״ה למעוטי חליפין. חי' הרשב״א ד״ה למעוטי. (ב) ב״מ מ״ז. ״במה קונין...וחצי אגוז דלא״. רש״י ד״ה מי סברת. תוד״ה בכליו. (ג) גיטין ל״ט: ״דההיא אמתא דהוה...כליו של מקנה״. תוד״ה משום. רמב״ם הל' עבדים פ״ה ה״ג ובראב״ד. הל' מכירה פכ״ט ה״ו-ט' ובראב״ד שם. שם, פ״ה הי״א-י״ד. שו״ת הרשב״א ח״ד סי' ר״ב. [סנהדרין ו. ״אמר רב אשי ש״מ...צריכה קנין״. תוד״ה צריכה, עד ״לאלם הדבר ע״י קנין״]. (ד) קידושין כ״ו: תוד״ה ה״ג ״ומדקדק מכאן וכו' ״. (ה) נדרים מ״ח: ״אמרי פומבדיתא...לא מיתפיס״. (ו) ב״ב מ. שטמ״ק ד״ה וז״ל הראב״ד. מאירי ד״ה זה שביארנו, מ״מעתה הואיל וכו' ״. (ז) ספר הישר לר״ת סי' קמ״ב. (ח) בכורות י״ח: תוד״ה אקנויי. [קידושין ט: ״שטרי פסיקתא...באמירה״. ב״ב ק״ו: ״תניא ר' יוסי אומר...להדדי״ (ב״ק ק״ב: חי' הרשב״א ד״ה הא דא״ר אבא, עד ״ואחרים יש בגמ').] (ט) קידושין ג. תורי״ד ד״ה למעוטי חליפין. ו: ד״ה שמא. (י) [ירושלמי פ״א ה״ה מתחילתו עד ״חזרו להיות קונים בכסף ובשטר ובחזקה״ (ב״מ ע״ד. ״אמר רב פפי...למקני ממש קנו״). שו״ת דבר אברהם ח״א ס״א ס״ק ג'.]א.
25.6.33
I. סד״א תתקדש בחליפין	80
א. פתיחה
ב. קידושי ריצוי
ג. הו״א חליפין מדין כסף הם
ד. הוקש קנייני אשה לקנייני שדה
II. מבוא למהות החליפין	86
א. חליפין היינו כסף
ב. חיליפין היינו דעת בלא מעשה

I. סד״א תתקדש בחליפין
א. פתיחה
הנה אמרינן:
קידושין דף ג עמוד א
מניינא דרישא למעוטי מאי, מניינא דסיפא למעוטי מאי? מניינא דרישא למעוטי חופה. ולרב הונא, דאמר: חופה קונה מק״ו, למעוטי מאי?
למעוטי חליפין. ס״ד אמינא, הואיל וגמר קיחה קיחה משדה עפרון, מה שדה מקניא בחליפין, אף אשה נמי מקניא בחליפין, קמ״ל. ואימא הכי נמי! חליפין איתנהו בפחות משוה פרוטה, ואשה בפחות משוה פרוטה [ג:] לא מקניא נפשה. 
חופה, מובן מאי טעמא ימעטה המשנה, דהא חופה תחילת אישות היא, ובאותה פרשה של קידושין נמצאת. והנה נחזור על מה שאמרנו בקידושי ביאה, דאפשר דתחילתא דאישות היא, וא״כ אין פער גדול כלל בין ביאה לחופה לקידושין, א״כ ודאי נצרך למיעוטא, ולכן בא מניינא דרישא.
אך לדעת רב הונא הא ליתא דהא אשה מתקדשת בחופה, והיא סוגיא לעצמה ואכמ״ל, ולקמן נעיין ביה היטיב.
ולגבי חליפין, צריך העיון, מאי הו״א שתתקדש בו, ומאיזו טעם דחתה גמרא. 
ולחדד את השאלה, הנה בעצם כל קידושין סוג חידוש תורה הם, ומברירת מחדל הסברה נותנת כדברי הרמב״ם בתחילת הל׳ אישות, קודם מתן תורה היה אדם פוגע אשה בשוק אם רצה הוא והיא לישא אותה מכניסה לביתו ובועלה בינו לבין עצמו ותהיה לו לאשה, כיון שנתנה תורה נצטוו ישראל שאם ירצה האיש לישא אשה יקנה אותה תחלה בפני עדים ואחר כך תהיה לו לאשה שנאמר כי יקח איש אשה ובא אליה ע״כ, דהיינו, כי מסברה אין לנו אלא נישואין, ואין לנו כל עיקר דין קידושין, אלא ניתנה תורה ונתחדשה הלכה. ואין פסוק לדברי הרמב״ם אלו, אף שבגמר סנהדרין יש קצת סמך לדבר, אינו נראה שהרמב״ם סמך על כך, אלא סברה היא, ודבק באשתו כו׳. וזהו עצם תיאור הבריאה, עזר כנגדו, זכר ונקבה בראם, וממילא נישואין האנושיות כשלעצמה מחייבת קיומה.
משא״כ קידושין, חידוש הוא. וכן גירושין, כל המערכת חידוש, ואין לך בו אלא חידושו, וכסף לא ידענא אלא מכי יקח קיחה קיחה משדה עפרון, שטר מויצאה והיתה, ביאה מובעלה, ואין לך להוסיף שביל בלא מקור.
ואם כדברינו, גמרא דידן אינו מובן, מאי הו״א שהוצרך דחייה במניינא דרישא למעוטי חליפין. איברא, דהגמרא כבר מתרצת לכך, ואמרה ס״ד אמינא, הואיל וגמר קיחה קיחה משדה עפרון, מה שדה מקניא בחליפין, אף אשה נמי מקניא בחליפין, קמ״ל, ע״כ. ועדיין הדבר צריך עוד ביאור.
ב. קידושי ריצוי
וכתב המורה:
רש״י מסכת קידושין דף ג עמוד ב ד״ה לא
לא מקניא נפשה. דגנאי הוא לה הלכך בטיל לה לתורת חליפין בקידושין ואפילו בכלי שיש בו שוה פרוטה אי יהיב לה בלשון חליפין עד דיהיב לה בתורת לשון קנין או קיחה או קידושין.
לדעת רש״י כאן, משמע דברמה עיקרונית היה אני אומר שחליפין קידושין מעליה הוו, אלא דגנאי הוא לה. ואעפ״כ אין לומר דדעתו נוטה שחליפין מכלל כסף דמשנה הוא, דהא נקט בלשון תורת חליפין, משמע דבר אחר הוא.
וכתבו התוספות:
תוספות מסכת קידושין דף ג עמוד א ד״ה ואשה
ואשה בפחות מש״פ לא מקניא נפשה. פי' בקונטרס משום דגנאי הוא לה הילכך בטיל לה תורת חליפין בקידושין ואפילו בכלי שיש בה ש״פ אי יהיב לה בתורת חליפין.
וקשה לר״ת דא״כ פשטה ידה וקבלה תתקדש בפחות מש״פ. ועוד כיון דתלי טעמא משום דגנאי הוא לה א״כ אמאי לא פריך בגמרא בנתיה דרבי ינאי דקפדו אנפשייהו ולא מקדשי בפחות מתרקבא דדינרי כו' כי היכי דפריך לקמן (יא.) אמילתיה דב״ש.
ועוד קשה כיון דס״ד השתא למגמר קניני אשה מקניני שדה א״כ אשה נמי תקני בחזקה כמו שדה. ועוד דלקמן (ה.) בעי בגמ' בשטר מנלן. ומאי בעי. ליגמר משדה.
כל קושיות אלו מניחים שקיחה קיחה משדה עפרון מלמד שאשה נקנית כמו שדה, ולכן קשיא, אמאי לא תקנה בחזקה, כו׳. אמנם לא קשיא כ״כ, דאפ״ל אה״נ, וביאה היינו חזקה, כדברינו לעיל בעיון קידושי ביאה. ועוד, שהרי כבר ביארנו (כ״ב I) כוונת הגמרא בקיחה קיחה, שהילפותא זו משולבת היא, שלבה הראשון לא ללמוד שאשה נקנית כמו שדה, אלא שכי יקח דענין של קיחה יכול להתבצע ע״י קנין, וזה למדתי מעפרון שיש בו קיחה המתבצע ע״י כסף, דכי יקח דרך קנייני במשמע, ושלבה השני, דכמו שבעפרון היה שם הקנין בכסף, כן באשה, נקנית דוקא בכסף. [א״ה צ״ע בזו הדחייה, כי לא זכיתי להבינה.]
מאידך נראה שהבינו התוס׳ בילפותא זאת שקנין הוי הסכמה בין אנשים, והכסף מבטא ההסכמה הזאת, וא״כ גם שאר דברים המבטאים הסכמה יועילו לכך, ודוגמתם, חליפין. דהיינו שבאמת כי יקח היינו בדברים, אלא שדברים בעלמא אין מספיק מחייבים ואין בהם מספיק ורצינות, כמו שבשבועה לא משביעים בדיבור בעלמא כי הדיבור אינו מספיק מחייב, לכן צריך לקבֵּעַ, היינו בשם ה׳. בקנין, יקבּע ע״י הכסף. ובזה יחייב מבחינה משפטית. אבל המעשה קנין לאו דוקא מעביר בעלות, אלא מקבע הקנין.
דהנה בעצם לקנין יש שני מרכיבים. הראשון, דרישת העברת החפץ מרשות לרשות, או ע״י שליטה, שהקונה לוקח את הדבר אל רשותו מרשותו של מקנה. ויש גם של הסכמה להעביר רשות. מרכיב השני, התחייבות בין קונה למקנה, שאינו יכול אחד מהם להתחרט אחר שהקנה. וטענת משטה אני, לא התכוונתי, בטיל. דהיינו דבעינן מעבר וכן רצינות.
והנה תזכור דלעיל (כ״ב III ג) טענו שעיקר הקנין אינו אלא העברת חפץ מרשות לרשות, וההסכמה ורצינות חיצוני הוא.
וכוונתינו כדהשתא לדבר על שדה עפרון, דבפרשיה שם מצינו שעפרון ואברהם דנו הרבה על הסכמת הקנין, ועפרון הרבה פעמים שינה בדעתו [א״ה רצונו לומר, שלא כדברינו לעיל, אלא שעיקר הקנין נמי בהסכמה מתמוקדת, ולומדים כך קצת משדה עפרון]. והיינו, דבעינן לקנין דבר מחייב. [ויוצר הרצינות, יש לומר שאין זו מעשה הקנין אלא העדים, ואכמ״ל (א״ה ע׳ סיכומי לפ״ב דגיטין כ״ו IV ח).] ועיקר הצעתינו, שאפשר מעיקר הדין במהות, יימר האומר שקידושין באמת הסכמה בעלמא הוא, כדברינו (כ״ב VI) בסוגית קידשה תמרה וברשב״א שבועות. אלא, דבעינן לקבּע הדבר שיהיה רציני, וזהו מקום הכסף, שאחר שנתן כסף הדבר רציני הוא ואינו יכול לחזור לומר משטה אני, דהא כבר התחייב עצמו בדבר חשוב. ובהסכמת דיבור בעלמא לא יעלה, כי אין הדיבור חזק כחו כמו מעשה לענין רצינות. ויכול להביא לרצינות זו ע״י חפץ כמו כסף, שטר, כו׳, או מעשה כמו ביאה.
דהיינו כי יקח הוא ריצוי, אלא שהבטאת ריצוי זו צריך לפעולה וחפץ לצורך רצינות שבו.
והיינו קנין כסף דשדה עפרון, דבנתינת הכסף נמצא שני מרכיבים נעשים, העסיקה ופעולת הקנין, וגם את הרצינות דרך הפעולה.
ואפשר שזוהי דעת רש״י בכך, שלומדים מקיחה קיחה שכל פעולה שהיא רצינית יועיל לקנין אשה. וא״כ נסתלקה טענת התוס׳, א״כ בחזקה תתקדש. דהא עיקר הקידושין אינו כי האשה דומיא דשדה במהותה, אלא דבעינן ריצוי לקידושין, אלא שנצרך לרצינות. שלא כדברי התוס׳ בהבנתם את דברי רש״י שאשה נקנית כמו שדה, א״כ שפיר קשיא חזקה. אבל באמת, אין חזקה ביטוי לריצוי האשה בקידושין ברצינות כלל. כי עיקר החזקה שליטות הוא ולא הבטאת רצינות.
וקושי יש בדעת רש״י לפי בירור שלנו, כי באמת למה פשטה ידה לא תועיל, ובודאי בשיש בהם שוה פרוטה. ולשונו, דגנאי הוא לה הלכך בטיל לה לתורת חליפין בקידושין ואפילו בכלי שיש בו שוה פרוטה אי יהיב לה בלשון חליפין עד דיהיב לה בתורת לשון קנין או קיחה או קידושין. ע״כ. אפשר לפרש לדעתו, שקידושי חליפין תלויים על הריצוי, אבל קשה דפעם יועיל פעם לא, דלפעמים בפחות משוה פרוטה הם, וזהו גנאי ולא תרצה באמת, ואין זה מספיק, כי אי אפשר שיעשה בפעולה שכל אחד בא ומגדיר לעצמו מה זה רצינות, ובענין רצינות אובייקטיבית, והנה הוי יודע כי בקידושין אין זה רק בינו לבינה אלא כל קהל ישראל נמצאים בענין, ואין ברשותם של חתן וכלה להגדיר לעצמם מה זה רצינות, וכל שיש לנו פעולה שפעמים רציני הוא ופעמים לא, הנה ממילא אין לזה רצינות בכל הפעמים. למשל, יש ספקות שבאמת אין שוות כלום, ולדוגמה אם מסופק אתה שיש דלק במטוס, לא תעלה בה כלל, הספק עושה כמאן דליתא. וכן אם קנית בשר מן המכולת והתברר שבאמת ספק שקול הוא אם טריפה אם כשר, חידש הרשב״א, א״כ אין ספק כלל דמקח טעות הוא שאין אדם קונה דבר שספקו טריפה. וכן הדבר בחליפין, אם ספק יש בדבר שרצינות יש כאן, שמא גנאי הוא לה, נמצא שאין כאן רצינות כלל. דבעינן צורה אובייקטיבית ומבטא וודאות ורצינות גמורה. והיינו כי אף אם אמת דברינו דאמרנו לעיל שיש נוהגים לשואל הכלה אם תתרצה בטבעת זו אפ׳ אינו שוה אלא פרוטה ותמיד היא משיבה כן מתרצה אני, אבל מ״מ אילו היה החתן יודע בכך והחליט מטעם זה לתת לה סודר בעלמא דהא היא אמרה אפ׳ בשו״פ בעלמא תתרצה, הנראה סבור שבאמת בלבה לא תתרצה בכך, דהא גנאי הוא לה.
ג. הו״א חליפין מדין כסף הם
וביארו התוס׳ את הסוגיא כך:
תוספות מסכת קידושין דף ג עמוד א ד״ה ואשה
לכך נראה לר״ת דגרסי' בפחות משוה פרוטה לא מקניא ולא גרס נפשה דלא בקפידא תליא מילתא.
אלא ה״ט משום דגמר קיחה קיחה משדה עפרון דכתיב ביה כסף ובפחות משוה פרוטה לא מיקרי כסף. והמקשה שהקשה תחילה ואימא ה״נ, בשטר וחזקה לא הקשה, דהא פשיטא דלא גמרינן קיחה לעשות אשה ככל עניני שדה. ולהכי מבעיא לן לקמן בשטר מנלן דלא גמרינן משדה אלא לכסף דוקא דכתיב ביה קיחה.
ולא פריך מחליפין אלא משום דהוי כעין כסף דקרא. שיש בהם שוה פרוטה.
והכי פירושו ואימא ה״נ שתקנה אשה בחליפין כשיש באותם חליפין שוה פרוטה כעין כסף דקרא טפי משטר שיש בו שוה פרוטה דא״צ שישוה השטר פרוטה כדאמרי' גיטין (דף כ.) כתבו על איסורי הנאה כשר אבל חליפין דשוה פרוטה דומין לכסף.
ומשני חליפין איתנהו בפחות משוה פרוטה וא״כ אינם מטעם כסף אלא קנין אחר הוא.
הרי תראה, שלפי דברי רש״י, ההו״א היתה לשנות מבט קידושין, להבין קידושין בצורה אחרת, הו״א קידושי כסף קידושי ריצוי, ולמסקנא הם כשאר קניינא, וריצוי אינו אלא תשתית קנין ולא עיקר קנין, ולפיכך בעינן שוה פרוטה ותורת כסף דוקא ולא חליפין. אבל אין השאלה דנה על אופי החליפין כלל. אלא באופי הקידושין היא דנה. כל זה אינו לדברי התוס׳ אלו בשם ר״ת, דעיקר השאלה על אופי ומהות החליפין נופלת, ולא על מהות הקידושין כלל.
וכן ברמב״ן מצינו כדברי התוס׳ בבהירות:
חידושי הרמב״ן מסכת קידושין דף ג עמוד א ד״ה למעוטי
למעוטי חליפין סד״א וכו'. ק״ל אלא מעתה תקנה אשה בחזקה דומיא דשדה, והא לא קשיא דאיכא למימר כיון שאין גופה קנוי לא שייכא בה חזקה.
דבריו כאן, שיש הו״א להשוות מקצת קניינים בשדה לאשה, הם הסמליים, אבל קנייני השלטות כמו חזקה וכיבוש, ברור שלא יועילו בקידושין, דאין קנין אשה של השלטה עלה כלל אלא ריצוי לה, ואפ׳ יהיו כל קנייני אשה מקנין שדה נלמדים.
ונמשיך ונקרא מן הרמב״ן:
ומיהו לא מחוור לי. היכי סד״א דתקנה בחליפין משום דשדה נקנית בחליפין. והא לא גמרינן אשה משדה כלל אלא קיחה שכתוב באשה הוא דגמרינן שהוא לשון כסף. ומעולם לא הוקשה אשה לשדה כלל.
והיינו כדברינו לעיל (כ״ב I) בפירוש קיחה קיחה, שאינו מקיש אשה לשדה כלל, אלא מפרש לשון כי יקח הוא, ונסתלקו טענות הסמ״ע והט״ז. וממשיך:
וכן הא דאמרינן חליפין איתנהו בפחות משוה פרוטה ואשה בפחות מש״פ לא מקניא נפשה ופרש״י דגנאי הוא לה, נימא בפחות משוה פרוטה ליתנהו אבל בפרוטה איתנהו, ומה שאמר הרב ז״ל הלכך בטל תורת חליפין בקדושין איני יודע למה בטל, כיון שבפחות משוה פרוטה לא נתבטלו מחמת פסול קנייתן אלא מחמת קפידתה של אשה.
ונראה דהכי קאמרינן מעיקרא דחליפין בכלל קיחה הם ומדין כסף הוא שריבה אותן הכתוב מה כסף שמחליף הקרקע בו וקונה אף בחליפין, הלכך אף בכלל קיחה שבאשה הם. ומפרקינן כיון דאשכחן חליפין בפחות משוה פרוטה לאו בתורת כסף הם קונין אפי' כשיש בהם ש״פ אלא חדוש הוא שחדשה בהם תורה, כלומר דין אחר הוא שאינו בכלל כסף ולא שוה לו, ואשה לא אמרה בה תורה קנייה אלא בכסף הלכך אין חליפין קונין בה.
וזהו הטעם שלא הוצרכו למעט חזקה שאינה קונה באשה שלא עלה על דעת לרבות אף חליפין אלא מדין כסף, ולפי פירוש זה הכי גרסינן ואשה בפחות משוה פרוטה לא מקניא.
וכן בכמה מקומות במכילתין בא רמב״ן לומר שאין אתה קונה אשה כמו שאתה קונה שדה, כי אין זה קנין רגיל כלל, אלא חידוש הוא, ולכן אין לך בו אלא חידושו, וממילא רק דבר דומה לכסף דקרא יועיל דבר אחר לא. כי התורה חידשה כסף ולא דבר אחר. ואין יכולת להו״א בחליפין תתקדש אא״כ תסבור דכסף הוא. וזהו ביאור לשונו שכתב, ואשה לא אמרה בה תורה קנייה אלא בכסף, ע״כ.
ובסוף דברי הרמב״ן בא ליתן טעם לנוסחא דידן:
אבל מקצת הנוסחאות שכתוב בהם מקניא נפשה נוטות לפרש״י ז״ל והיא גרסת ההלכות, ויש לי לישבה דכל חליפין לגבי אשה כחליפין דפחות משוה פרוטה נינהו, דמתנה ע״מ להחזיר לא קניא באשה דבתר הנאה דבסוף אזלא ולא מקניא נפשה בקניה דשעה כדבעינן למימר לקמן.
ואין דבריו בזה ברורים בכוונתם. [א״ה ומשמע לי שהוא פסק דלא רב אשי בנדרים מ״ח  דהבאתי לקמן בסימן IV ע״ש, אלא לא מתפיס תפיס, וגם הוא סמך על דעת הרמב״ם דבעינן הנאה המתקיימת, כמו שביארנוה לקמן כלל ח׳ סימן III, ודו״ק]
ד. הוקש קנייני אשה לקנייני שדה
עכשיו נעיין בדברי הרשב״א בסוגיא:
חידושי הרשב״א מסכת קידושין דף ג עמוד א
ונ״ל דמעיקרא כי אמרי' כיון דגמרינן משדה עפרון מה שדה עפרון מיקני בחליפין כו' ואמרי' נמי ואימא הכי נמי לאו למימרא דסבירא לן דאשה לשדה מקשינן אלא הכי קאמר כיון דכסף דאשה מכסף דשדה גמרינן אלמא קניית אשה כקניית שדה וכיון דאשכחן להו דהוקשו קצת קניותיהן אף אנו נאמר לכל שאר הקניות שבשדה שיהיו נוהגות כן באשה ״קמ״ל״ מתני' ״דלא״.
״ואימא הכי נמי״ דהא טעמא קאמרי' מדהוקשו בהדיא בקצת קניותיהן והאי מהאי גמרי' ופריק ״כיון דחליפין איתנהו בפחות משו״פ ואשה בפחות משו״פ לא מקניא נפשה״ דגנאי הוא לה הא על כרחין לא הוקשו אלא לקניית כסף בלבד דאיתא בהדיא, ומחליפין אתה דן לכל שאר קניות שבשדה שאינן באשה כגון חזקה.
לדבריו, ההו״א שכל קניית שדה תועיל לאשה. אבל אין לומר בדעתו כי אשה ושדה דומים במהותם, דז״א, וכן מבורר בלשונו. אלא שכוונתו, כי כל קנייני קרקע סמליים הם בעיקרם, כדברי רבינו הגדול ז״ל שהבאנו לעיל (כ״ב II), א״כ שמא גם באשה יועילו כל אלו קניינים סמליים. קמ״ל לא, ואפשר כי רק קנין כסף דשדה הוי קנין סמלי אבל חזקה ושארם לא, או אפשר דעדיין כולם סמלי הם אלא שאשה בעית כסף דוקא, והוא לא בירר דבריו בזה.

II. מבוא למהות החליפין
א. חליפין היינו כסף
השתא דאתינן להכי נשאל שאלת יסוד, מהו קנין החליפין. ואפשר לדבר על שני גישות עיקריות, וגם גישה שלישית אפשר שקיימת. ונתחיל מדברי הראב״ד, שבכמה מקומות משמע מדבריו שקנין חליפין קנין כסף הוא. והרי הוא לפניך:
השגות הראב״ד הל׳ עבדים פרק ה הלכה ג
א״א דבר זה אינו מחוור שהקניין [היינו חליפין דסתם קנין הוא חליפין] הרי הוא ככסף מההוא מעשה דכומתא [שאין] הלכה כר״ש שהכסף גומר בו.
וכן בהל׳ מכירה:
השגות הראב״ד מכירה פרק כט הלכה ח-ט
א״א אני אומר שהקטן אין לו מחילה כדאמרינן יתמי לאו בני מחילה נינהו וכן אני אומר שאם הקנו בקניין קנו שהקניין לא גרע מהכסף והוא כסף עצמו מההוא מעשה דגיטין דההוא דשדא לה מרה כומתא ואמר קני הא וקני נפשך וכו' ונמצא כסף גומר דעדיף משאר כסף וקונה לגמרי וכן אם קנה הוא בקניין קנה שהמקנה מקנה לו כל קניינו ואינו חוזר בו.
והענין, שבעצם חליפין הוי תמורה, נותן תמורה מקבל תמורה, כמו כסף.
וצ״ב בזה, דהא בגמרא בב״מ מ״ז מצינו מח׳ רב ולוי אם כליו של קונה אם כליו של מקנה עושים החליפין, דאמרינן התם:
בבא מציעא דף מז עמוד א
במה קונין? רב אמר: בכליו של קונה, דניחא ליה לקונה דלהוי מקנה קונה, כי היכי דלגמר ולקני ליה. ולוי אמר: בכליו של מקנה, כדבעינן למימר לקמן.
דהא אם תאמר כליו של מקנה היאך יאמר האומר שחליפין אלו קנין כסף הם. אלא ודאי שאין לתפיסה זו מקום אלא לשיטת רב, דכליו של קונה קונין, שקונה נותן סודר תמורת הדבר הנקנית.
ובתוס׳ דתם הדבר בולט אפ׳ יותר:
תוספות מסכת בבא מציעא דף מז עמוד א
בכליו של מקנה. דוקא בכליו של מקנה ולא בכליו של קונה דהא מקרא יליף לקמן.
וכן הוא בגיטין לשיטתם:
תוספות מסכת גיטין דף מ עמוד א (המתחיל בדף לט עמוד ב)
ובקונטרס פירש בהזהב (ב״מ מז.) דלוי דאמר בכליו של מקנה כ״ש בכליו של קונה. ואין נראה כיון דאמר דגואל נתן לבעז לא מהני אלא בענין זה. 
אך ברש״י תעיין:
רש״י מסכת בבא מציעא דף מז עמוד א ד״ה מי
ומהו מסירתו הנאת קבלתו ממנו מתנת הכלי, שחשבו לקבל ממנו מתנה נוח לו כאילו נותן לו זה הקונה מתנה רבה, וגמר נותן ומקנה לו הקרקע. 
לדבריו אפ׳ לשיטת לוי שאומר כליו שמקנה, ע״פ האמת, אינו אלא דומיא דכליו של קונה, והנאתו של מקנה הוא זאת. ודבריו בנויים על סוגיא אצלינו דאדם חשוב לקמן בדף ז׳ עוד נעסוק בה. א״כ אפשר להבין גם בשיטת לוי דחליפין מדין כסף הם, דהנאה ככסף דמיא, ויצטרך לעיון בגמרא קידוישן בדף ז׳. אף כל זה דוחק, ומ״מ רש״י כתב כן.
ב. חיליפין היינו דעת בלא מעשה
ואם שלא כדברי רש״י, נראה כי החליפין דבר אחר הם, פעולה סמלית המבטא גמירות דעת. ומוהר״ח הלוי ז״ל למד כך בחליפין, ואמר כן מעיקרא שודאי זו היא דעת לוי, וחזר ואמר שכן הוא דעת רב ואין כאן מחלוקת עקרונית אלא טכנית. וכן הוא היה אומר כזה ברמב״ם, ולכאורה הדבר נראה מפורש כאן.
דהנה קנייני קטן, כולם מדרבנן אם אין דעת אחרת קונה. וכך פסק הרמב״ם, אלא שחידש בדבר כמה חידושים:
רמב״ם מכירה פרק כט
[ו:] קטן עד שש שנים אין הקנייתו לאחרים כלום.
ומשש שנים עד שיגדיל אם יודע בטיב משא ומתן מקחו מקח וממכרו ממכר ומתנתו קיימת, בין בדבר מרובה בין בדבר מועט בין במתנת בריא בין במתנת שכיב מרע, ודבר זה מדברי חכמים כמו שביארנו כדי שלא יבטל ולא ימצא מי שימכור לו ולא יקח ממנו.
והכל במטלטלין, אבל בקרקע אינו מוכר ולא נותן עד שיגדיל. 
[ח:] בודקין את הקטן, אם יודע בטיב משא ומתן או אינו יודע. לפי שיש קטן חכם ונבון שהוא יודע והוא בן שבע, ויש אחר שאפילו בן שלש עשרה אינו יודע בטיב משא ומתן. קטן היודע בטיב משא ומתן שאין לו אפוטרופוס שנשא ונתן במטלטלין וטעה דינו כדין הגדול, פחות משתות מחילה, שתות מחזיר ההונייה, יתר על שתות בטל מקח כמו שביארנו.
ואני אומר: שאין מקח הקטן וממכריו במטלטלין קיימין אלא בשמשך או המשיך, אבל אם נתן מעות על המקח וחזר בו אינו מקבל מי שפרע ואחרים שחזרו בו מקבלין מי שפרע. [ט:] וכן אם קנו מיד הקטן או השכיר מקום המטלטלין וחזר בו לא קנה הלוקח שאין מוציאין מידי הקטן בדין, ואין קניין מיד הקטן כלום שהקניין (בשטר) [כשטר] ואין העדים חותמין אלא על שטר של אדם גדול. 
מחדש כאן בלשון ואני אומר, שאף מדרבנן אין קנייני קטן מועילים אלא במשיכה, ואין לו קנייני חליפין.
דהנה משיכה היא סוג קנין השלטה. דהוי הצאת רשות, ויש ראשונים דמשוים אותו לקנין חצר, כאלו מכניס אותו לרשותי, ומ״מ קנין הוא בהשלטה על החפץ. אבל יש קניינים שהם קנייני יחוס ולא שליטה, שהם בנויים על גמירות דעת. שיש שליטה דִי-פאקט״וֹ, שכח גדול יש לו, הוא ענין תפיסה, והשולט ומחזיק על החפץ יש לו סוג בעלות משמעותי. אבל יש גם בעלות משפטית, דהחברה קובעת סוג בעלות, ואומרת חפץ זו לראובן שייכת. א״כ נמצא אין בכח אחר לקחתו, מפני איסור גזל, ומפני פחד השוטרים, ומפני המצפון שבאדם. דהיינו חוץ מעולם הפיזי יש תבנית משפטית מופשטת בכל העולם. שהספר הוא חפץ בעולם הפיזי וגם בעולם המשפטי קיים ויש לו ייחוס מסויים שם לבעליו. ואפ׳ בלא שום שליטה עליו מיוחס לו. ואם אבד, כל שחוזר עליו למוצאו מיוחס לו וכל הדברים של בעלות משפטית נאמרו עליו. ובשעה שייתאש, נאבד ייחוסו לו. והיינו דאמרן (ב״ק סח:) בעלים וגזלן אינם יכולים להקדיש, זה מפני שאינו שלו, דהיינו חסר לו בעלות הייחוס, זה מפני שאינו ברשותו, דחסר לו השליטה.
ויש להבחין בכאן הבחנתו דמוהר״ח הלוי ז״ל בין כוונה לדעת. דבמשיכה, אמת היא דהתפיסה וההעברת הרשות יש לה כח קנייה, דהיינו שעצם הפעולה משמעותית. אמנם מ״מ בעינן כוונה גם למעשה זו, דודאי מעשה בעלמא במתעסק אינו נחשב כפעולת קנין, כמו המשען אחורה ומזיז שלחן קצת, אין זו משיכה כלל. אך בכוונה כלשהו תועיל הפעולה לייצור כח קנייה. והיינו דקטן משיכתו משיכה, דכוונה יש לו, ומעשיו מעשה. ברם דעת אין לקטן כלל. ובמשיכה המעשה היא המשיכה, והדעת הוא יוצרת החלות. אמנם מדאורייתא היינו צריכים גם לדעת וקטן אין משיכתו משיכה דהא בעינן דעת לצורך יצירת החלות. אך באו רבנן אמרו נסתפק במעשה. אך בחליפין, אין מעשה כל עיקר, רק דעת בעלמא היא קונה מעצמה. ואף כי בקנין משיכה שני רגליים יש לה, מעשה ודעת, ומדאורייתא בעינן תרתי ומדרבנן חדא מספיק, אבל בחליפין אין לנו אלא דעת ואין זה לקטן וממילא אפ׳ מדרבנן לא קני.
וקנין כסף, י״ל דנתינת התמורה היא המעשה, והדעת היא החלות. אמנם הרמב״ם גם מושך את הכסף [א״ה בקידושין] לתחום החליפין שיהיה בדעת בלבד, ויש צורך עיון בדבר, ואכמ״ל [א״ה אבל כן הארכנו במקומו ובשעתו, בכלל ח׳ סימן III, ע״ש].
ויש להוסיף, כל שנסביר חליפין כקנין של גמירות דעת וביטוי דעת, יש להעדיף דברינו לעיל בדעת רש״י, שלהו״א היינו אמרינן דקידושין הם ריצוי במהות, ולפיכך דוקא שאלה גמרא לגבי חליפין, דהיא דוקא מתמוקדת על גמירות דעת. [א״ה וכן ההפך דברי הראב״ד מתאימים לפי׳ התוס׳ בסוגיא.]ב.
27.6.33
III. תמורה זו חליפין	90
IV. חליפין כגמירות דעת	92
א. שיטתו של מוהר״ח הלוי ז״ל
ב. ראיותיו מסוגיות הש״ס
ג. ראיות מן דברי הראשונים
V. קנין חברתי	95
א. שיתוף החברה בקנין בינו לבינו
ב. חליפין שלא במקום קנין
ג. קנין סיטומתא

III. תמורה זו חליפין
הנה כבר ראינו תפיסת חליפין ככסף בידו של הראב״ד וכן ההו״א לפי דעת התוספות אך נדחה לבסוף, ועמדתו של הרמב״ם שחליפין בנויים על דעת. אמנם נדרוש הרחבה על שתי התפיסות. ונתחיל מתפיסתו של הראב״ד.
וישנה בעייתיות לא מבוטלת בעמדה זו. וכבר היערנו על כך שאין דבריו עומדים בפשטות אלא למא״ד כליו של קונה, אך זה ל״ק, דהכי קיי״ל. אמנם אמרינן בפרק הזהב:
בבא מציעא דף מז עמוד א
כתנאי: וזאת לפנים בישראל על הגאולה ועל התמורה לקים כל דבר שלף איש נעלו ונתן לרעהו. גאולה זו מכירה, וכן הוא אומר לא יגאל. תמורה זו חליפין, וכן הוא אומר לא יחליפנו ולא ימיר אותו. לקים כל דבר שלף איש נעלו ונתן לרעהו. מי נתן למי? בועז נתן לגואל. רבי יהודה אומר: גואל נתן לבועז. 
מצינו שני דינים, החלפה דהיינו תמורה, וגם לקיים כל דבר, היינו שליפת הנעל. לדעת הרמב״ם יתפרש, דלקיים כל דבר היינו הדעת. ור״ת בתוס׳ ביאר שהתמורה כאן הוא שוה בשוה, ולקיים כל דבר היינו קנין סודר. דהיינו שני עולמות איכא. הראשון: פר בחמור, דהיינו תמורה, שווי בשווי, והוא קנין פשוט, בלא כללי החליפין בפרטיהם. השני: חליפין של סודר או נעל שהוא חידוש קנין בלי שווי בשווי, והוא לפי הרמב״ם קנין בדעת בעלמא ולא בסודר או הנעל עצמו.
אבל לדעת הראב״ד, שהחליפין עצמו סוג כסף הוא, שהסודר שוויו במקום כספא הוא, כמו שאר קנייני שו״כ, צ״ע, כמו שנבאר.
הנה כבר ביארנו כמה פעמים שלכל חפץ שני פנים יש, החפץ ושוויו. ודברי ר״ת, שמחליף פר בחמור אינו קנין סודר אלא תמורה בעלמא, לכאורה צ״ע מ״ש ממכר דנצרך לקרא עצמאי, י״ל כי במכר הלוקח נותן שווי והמקנה נותן לו, ואין כאן החלפת כסף בכסף, אלא רצון הלוקח לתת כסף תמורת חפץ, ואין דעתו על שווי החפץ הנקנה. והמוכר עיניו על השווי ולא החפץ. משא״כ הלוואה שהיא שווי תמורת שווי, שהמלוה נותן ללוה שווי כך וכך בכוונה לקבל לאחר זמן אותו השווי, ואינו מרוצה בקבלת חפץ תחתיו. ותעיין בריש פרק איזהו נשך, דדרך הלווה הוי כסף תמורת כסף דהיינו שוי תחת שווי ובו שייך רבית דיאורייתא, ודרך מקח הוי כסף תמורת חפץ, ואין בו רבית דיאורייתא. אולם המחליף פרה תחת שור, אין עיני המחליפים בשוויַם של החפצים הנחלפים. אלא הראשון רוצה פרה והשני שור, היינו חפץ תמורת חפץ. ר״ל, גאולה היא מכירה, ותמורה איננה מכירה, אלא חפץ תחת חפץ. לכן שני מקראות איכא למידרש, דשני ענינים הם.
א״כ כשאומר הראב״ד חליפין היינו כסף, דנותן סודר תחת חפץ הנמכר, דבריו לא יעלו כהוגן בעֵינֵינו. ואין קושייתינו בה באה מפחיתת שווי הסודר משווי המכר, דכן מצינו בשאר קנייני כסף, דקונה בשו״פ, כי סמלי הוא ואינו שוה בשוה ממש, וכבר דננו בזה בדעות הט״ז והסמ״ע. דהרי מכר הוי תמורת שווי בחפץ, ולכן כסף מסמל זאת בשו״פ בעלמא. אבל חליפין הוי כמו שור חלף פרה, ולפיכך הנראה בקנין סודר, שהוא סמלי לא לשווי הפרה, אלא לחפץ הניתן תמורתו, דבקנין סודר יהיה כאלו נתן הקונה חפץ תחת החפץ הנקנה. והיינו דאיתא לחליפין בפחות משו״פ. כי הענין הוא שיהיה חפץ תמורת חפץ. אבל אמירת הראב״ד שסודר היינו כסף, נהי דנקבל השיטה לגבי היות הסודר החלפה סמלית משפטית ואיננה גמירות דעת בעלמא כדעת הרמב״ם, אבל הנראה לנו, שאין הסמליות שלו לענין שוויו כמו כסף, אלא סמל חפץ הוא.
וממילא לדברינו שחליפין לאו כסף הוא אלא חפץ, מובן היטיב סוגיין דאין האשה מתקדשת בחליפין.
ובדיון לקמן בדף ח׳, אי צריך שומא או לאו. נראה, אמת אם בחליפת פרה בשור הביאו שמאי בקי שאמד שווי כל דבר, והבחינו עד שהיה בדיוק שווי בשווי נכון לשני צדדים, וזהו דין החלפת פרה ושור, נמצא שהוא באמת כמכר שווי ואינו חפץ תמורת חפץ. והוא סוגיית דף ח׳, לתרגם חפץ שוה כסף לכסף ממש, כי לדעת רב יוסף דהתם אין הדבר הנתרצה בקידושי אשה בזה הוא החפץ, אלא שוויו. אבל אמת שהחליפין הסתמיים אינם נראים כך, אלא חפץ בחפץ, כדברינו. ואילו כדברי רב יוסף התם יעלה דברי הראב״ד כהוגן, אבל אינו נראה.
עלה בידינו, שנודה במקצת לדברי הראב״ד, ששוים אנו אם תפיסתו שהחליפין נצרך לתרתי, דהיינו גם דעת גם תמורה, אלא שחולקים אנו על סברתו בהגדרת התמורה דס״ל שהיא של שווי דהיינו כקנין כסף, אבל לדידינו התמורה היא של חפץ. והנפקא מינה, לשחרר שפחה, כהשגתו להל׳ עבדים שכבר הבאנו לעיל.
ועוד כיוון אפשר להצדיק את הראב״ד, שהוא יסתפק לומר שאין שני סוגי תמורה, אלא תמורה היינו תמורה, וא״כ אין לחלק כדברינו, כי אין חילוק בין תמורת שווי בחפץ לחפץ בחפץ, אלא הכל תמורת דבר בדבר.
וכל זה איננו לדעת ר״ת המובא בתוס׳ ב״מ מ״ז הנ״ל, כי לדבריו לא יעלה דין תמורה בחליפין אלא בפרה תחת חמור, שהוא קנין עצמאית מקנין הסודר, שהוא איננו תמורה כלל, לא שווי ולא חפץ, אלא גמירות דעת, כדעת הרמב״ם.

IV. חליפין כגמירות דעת
א. שיטתו של מוהר״ח הלוי ז״ל
והנה מוהר״ח הלוי ז״ל סבר שמלֵוִי נשמע לרב, דכשם שדעת לוי ברור שהוא דעת מקנה בעלמא דהא ס״ל כליו של מקנה (ביארנו לעיל II א), כך נמי דעת רב שחליפין היינו גמירות דעת אלא שבכליו של קונה גומרים.
והרחיק בזה עוד, לומר שבאופן מהותי לא היה צורך למעשה החליפין כלל, רק הגמירות דעת של שני בעלי הדבר בלבד היא המקנה ותו לא. אלא שאין מספיק רצינות והתחייבות בזה, כי דברים שבעל פה חלשים יותר מדברים של מעשה, וכן הוא בכל התורה כולה וכן הוא בכל דבר שבעולם המציאותי. כי מילי בעלמא אינם בעלי כח כמו מעשה וחפץ ממשי.
ב. ראיותיו מסוגיות הש״ס
והוא גייס כמה סוגיות הש״ס שבהם נאמר בההיא הנאה גמר ומקני, וכיוצא בזה. ותראה בעיניך:
קידושין דף ט עמוד ב
שטרי פסיקתא [היינו שטר תנאים שמתנה הורי החתן עם הורי הכלה לגבי תשלומי מוהר ושאר תוצאות ממוניות של החתונה]; וכדרב גידל אמר רב, דאמר רב גידל אמר רב: כמה אתה נותן לבנך? כך וכך. לבתך? כך וכך. עמדו וקדשו, קנו, הן הן הדברים הנקנים באמירה.
וכן בב״ב:
בבא בתרא דף קו עמוד ב
תניא, ר' יוסי אומר: האחין שחלקו, כיון שעלה גורל לאחד מהן קנו כולם. מ״ט? אמר ר' אלעזר: כתחלת ארץ ישראל, מה תחלה בגורל, אף כאן בגורל. אי מה להלן בקלפי ואורים ותומים, אף כאן בקלפי ואורים ותומים! אמר רב אשי: בההוא הנאה דקא צייתי להדדי, גמרי ומקנו להדדי.
וכן לגבי ערב אמרינן בההיא הנאה גמר ומתחייב.
אמנם אין הדבר מוכרח כלל לא בשום סוגיא מן המקומות הנ״ל. כי הסוגיות הללו אינם מוכיחות אלא שהנאה מספיקה מביאה לגמירות דעת להתחייב בכך או כך. אבל בכל המקומות הללו אין מדובר בקנין, אלא בשיעבוד. והשיעבוד הוא דין בגברא, שהאיש מתחייב נפשו לנהוג בדרך האמור. משא״כ קנין שדן בחפץ עצמו. תוס׳ כתובות [נד: ד״ה אע״פ] דנו בזה לגבי קנין דבר שלא בא לעולם לשיטת ר״מ דמהני, דאע״פ שאי אפשר לקנות בחפץ עצמו כי איננו בעולם, מ״מ יכול להשתעבד נפשו לגבי מצב שעוד לא בא לעולם, והטעם, כי הגברא קיים ובא לעולם, והוא יכול א״כ לחייב נפשו לנהוג בדרך כך אם כך יקרה. והיינו שטר תנאים (שטרי פסיקתא), שאינו קונה חפץ אלא מתחייב האנשים לשלם. וכן האחין שחלקו, אין הנידון אלא אם ניתן לחזור מן החלוקה הזאת, ולא בקנין ממש.
ג. ראיות מן דברי הראשונים
אבל אם כי בסוגיות הש״ס ראיה לא תמצא, בראשונים אכן נמצאת. ותעיין בדברי התוס׳ לבכורות, דאמרינן שם דאומדנא איכא שבעל הצאן מקנה מקום לרועה שלו. כתבו התוס׳:
תוספות מסכת בכורות דף יח עמוד ב
אקנויי קא מקני ליה מקום בחצרו. ואפי' בלא קנין קא קני, דגמר ומשעבד נפשיה.
אי נמי, כמה פעמים הרועה פותח ונועל, כדאמר תיזיל איהי ותחוד ותפתח וברשות בעל הבית קא מחזיק.
והנה בנידון זה אין אנו דנים בהתחייבות הגברא בלעמא, אלא קנין קרקע ממש. ולדעה הראשונה בתוס׳, נאמר במפורש שבלא קנין מַעַשִׂי קנה מגמירות דעת בעלמא. היינו כדברי מוהר״ח הלוי ז״ל.
ועוד היה רבינו הגדול ז״ל מביא סעד לדברי זקנו מן הרשב״א לב״ק [קב:], בסוגיית מי שהקדיש כל נכסיו, דקיי״ל דנעלים חדשים וכדומה שקנה לצורך אשתו ובניו אינם מוקדשים, והקשו שם, מי הקנה אותם לאשתו, ותירץ רבי אבא: כל המקדיש נכסיו, נעשה כמי שהקנה להן כסות אשתו ובניו מעיקרא ע״כ, ע״ש. וכתב הרשב״א על זה:
חידושי הרשב״א מסכת בבא קמא דף קב עמוד ב
אלא מהתם שמעינן דדינא קתני משום דאנן סהדי דדעתי' לאקנויי להו כלים שלקח להן, ואף על פי שלא הקנה להן בפירוש. ומשום דאמדינן ליה לדעתי' אמרו נעשה כמי שהקנה. וכמוהו בריש פרק המפקיד נעשה כאומר לו לכשתגנב פרתי ותרצה ותשלמני פרתי קנויה לך סמוך לגנבתה, ואחרים יש בגמ'...
עוד נ״ל דהכא לאו משום הקנאה אלא משום דס״ל דאין אדם נותן דעתו על מה שכבר לקח לצורך אשתו ובניו, ודכותה בנדרים פרק השותפין במשנת הי' לו מרחץ ובית הבד מושכרין ביד אחרים, וזה נ״ל עיקר.
ההסבר האחרון הוא הכי הפשוט, לומר שאין כוונתו בכך. ואין בו חידוש גדול הנוגע לענייני הש״ס כולו. משא״כ הצעה הראשונה, שאפ׳ בלא קנין מפורש יש קנין כאן מכח אנן סהדי דדעתיה לכך. דהיינו שהקנה ממש הכלים לבניו ולאשתו בקנין גמור אפ׳ בלא שום מעשה קנין ובלא אמירה מפורשת. והנה, אמר הרשב״א בשיטה זו, וכמוהו בריש פרק המפקיד נעשה כאומר לו לכשתגנב פרתי ותרצה ותשלמני פרתי קנויה לך סמוך לגנבתה, ואחרים יש בגמ', ע״כ, ומשמע שאף אם בסוף דבריו ירד מכך בסוגיא דב״ק, אפשר שבשאר הסוגיות עדיין תפיסה זו קיימת.
אמנם עדיין בשני המקומות בראשונים הנ״ל התומכים את דברי מוהר״ח הלוי ז״ל התירוץ אינו עולה אלא כתירוץ אפשרי משני, ויש תירוץ אחר כנגדו. אבל מ״מ הרי ראית שאלו הראשונים פתוחים לעיקר סברתו של מוהר״ח הלוי ז״ל. 

V. קנין חברתי
א. שיתוף החברה בקנין בינו לבינו
והדבר יתלה על שאלה בסיסית במהות הבעלות. דהיינו, שמצד אחד אפ״ל שהבעלות היא בין מוכר לקונה בלבד, או דרך העברת הדבר מרשותו של מרא קמא לרשותו של הבעלים החדשים, או דרך הסכמה בעלמא לפי דעתו של מוהר״ח הלוי. אכן המושג של גמירות דעת מדוברת על בין המוכר לקונה בלבד שהם גומרים בדעתם לעשות העיסקה.
אך תפיסה אחרת קיימת, והיא לומר שבעלות היא מושג חברתי, דאסר ליה אכ״ע בגזילה, ואינה רק הכנסתו של בעלים לרשותו, אלא לרשותו לאפוקי רשות הפקר ושל רבים. ולא רק לגבי איסור גזל הדברים נאמרים. אלא, שברמה יסודית, החברה מתייגת ומחלקת עולם החפצים לבעליהם. ולפיכך אין ברשותו של אדם אחד פרטי למכור חפצו לחבירו בלא הסכמת החברה בכך. וכמו שהוא בימינו אצל מכירת קרקעות ובתים, שאין אדם יכול למכור בית לחבירו בינו לבינו, אלא צריך הרשאת המדינה והממשלה. ונמצא כל החברה מעורבת בכל קנין. 
ולפ״ז הביטוי ייחוס שרגילים אנו להשתמש בו, אמנם מתחיל מגמירות דעת, אבל מטרתו אינו הדעת, אלא שייחשב כלפי החברה כשל הקונה. [א״ה זה מבואר יותר לקמן כט״ו I]
ובמדה שהקנין הוא בין המוכר לקונה בלבד, נראין דברי מוהר״ח הלוי ז״ל, שגמירות דעת בעלמא יסתפק. אבל אם שהחברה שותפת בקניינים וכנ״ל, שוב אין דבריו נראין, אלא צריך בכל קנין פעולה כלפי חוץ, ומוכר לחברה. ואפשר שגם דברי הרשב״א יעלה כך, דאנן סהדי מספיק כפלי חוץ. 
[ויש מקום מסברה לחלק בין קרקעות למטלטין, אבל הדבר צריך עיון אם ימצא סעד לכך מן המקורות.]
וכבר ביארנו שהחליפין בעולמו של מוהר״ח הלוי ז״ל הם מדין גמירות דעת, שדרך מעשה חליפין נתבטא דעתו של האדם. אמנם הסברה הנראת, דמ״ש לקיים כל דבר, פירושו הוא, שיקוים כלפי חוץ, שהרי החברה מכירה בקנין זה.
ב. חליפין שלא במקום קנין
והדבר יעלה לביטוי במחלוקת הרמב״ם ושאר ראשונים לגבי השימוש במעשה חליפין בתחומים נוספים. דבסוף פ״ה להל׳ מכירה כתב:
רמב״ם מכירה פרק ה
[יא:] יש דברים הרבה שאינן צריכין קנין [קנין היינו חליפין בלשון הרמב״ם] ואין לקניין בהם טעם, כגון המשחרר את עבדו, והמגרש אשתו, או עושה שליח, או המוסר מודעה, או המבטל מודעה, או המוחל לחבירו חוב או פקדון שיש לו בידו, וכל כיוצא בדברים אלו. 
[יב:] נהגו רוב המקומות להקנות למקצת אלו הדברים או כיוצא באלו, ואומרים וקנינו מפלוני שעשה פלוני שליח, או שמחל לפלוני חוב שיש לו אצלו, או שבטל המודעה שמסר על גט זה וכיוצא באלו, אף על פי שאינו צריך. 
[יג:] קנין זה שנהגו להקנות באלו הדברים אינו מועיל כלום, אלא להודיע שאינו אומר דברים אלו כמשחק ומהתל אלא שגמר בלבו ואחר כך אמר, לפיכך אם אמר בלב שלם אני אמרתי וגמרתי לעשות דבר זה אין צריך דבר אחר כלל.
והתוס׳ בסנהדרין (ו. ד״ה צריכה) מפלפלים בצורך קנין למחילה או לא. וברשב״א בריש פרק השני לקידושין הביא דעות דאפ׳ אם מינוי שליח אינו נצרך לקנין, עדיין הקנין משתדרג אותו. וז״ל:
חידושי הרשב״א מסכת קידושין דף מא עמוד א ד״ה מלמד
מלמד שהשליח עושה שליח... ותירץ הרב ברצלוני ז״ל דהכא בדשוייה איהי שליח בקנין דאלים לשוויי שליח.
ר״ל, שאין שליח קבלה רשאי למנות שליח אחר במקומו אלא א״כ ש מעיקרא המשלח מנה אותו השליח קבלה הראשון בקנין.
ובכל זה רצוננו לומר, שאף אם הרמב״ם הוחלט בדעתו, אין הדבר מוסכם לגבי שאר ראשונים כלל.
ויסוד המחלוקת נראה כך. שאם כדברי מוהר״ח הלוי ז״ל, שקנין היינו הסכמה, והחליפין אינן הקנין ביסוד אלא רק גילוי מילתא לגמירות דעת שהיתה, אבל אם היינו בוודאות שגמירות דעת היתה להם אין צורך לקנין חליפין כלל, הרי א״כ מובן טעם היטיב לעשות חליפין במחילה ובשליחות וכו׳, שרוצים לראות בוודאות שגמר בדעתו. אבל אינו עולה בדעת הרמב״ם, שהרי כתב במפורש יש דברים הרבה שאינן צריכין קנין ואין לקניין בהם טעם כו׳ קנין זה שנהגו להקנות באלו הדברים אינו מועיל כלום, אלא להודיע שאינו אומר דברים אלו כמשחק ומהתל אלא שגמר בלבו ואחר כך אמר, לפיכך אם אמר בלב שלם אני אמרתי וגמרתי לעשות דבר זה אין צריך דבר אחר כלל ע״כ. הרי לפניך שלדעת הרמב״ם לגמירות דעת בעלמא אין צורך בקנין חליפין. א״כ יוצא לדבריו שקנין החליפין במקום שהוא נצרך אינו לבטא גמירות דעת בעלמא אלא שהחליפין עצמן מעבירים בעלות. וטעם, כדברינו, כי החברה בחרה בפעולה זאת שמעבירה בעלות, וזה קנין, ולכן מועיל רק בקניינים ממשיים. אבל היות שאמת היא שהחליפין גם מבטא גמירות דעת, נהגו להשתמש בחליפין בשליחות וכו׳, והרמב״ם מודע בזה שכן הקינן מבטא גמירות דעת באופן פסיכולוגית. אבל הצורך המשפטי בחליפין לדעת הרמב״ם אינו לגמירות דעת אלא לקנין.
ג. קנין סיטומתא
ויש להעיר על דעת הדבר אברהם [ח״א ס״א, והביאתיו בנספח], שקנין החליפין הוא אב טיפוס לכל הקניינים. שם הביא דברי הירושלמי שקיים קנין חליפין בצורות אחרות, ולאו דוקא בצורת קנין סודר, אלא כל מנגנון שהחברה תקבע כקנין, הוי קנין, ואפ׳ לחיצת ידיים. ותפיסתו בודאי בנוי על דעתו של הרמב״ם, שהחליפין הוא הסכמי, ולא כדעת הראב״ד שהוא מדין כסף. אבל דבריו עדיין עולים כדברינו, שהחליפין הוא הסכמת החברה ולא בינו לבינו. ועוד הביא ראיה לדבירו מדין קנין סיטומתא, אשר בפשטות הוא קנין ע״י הסכמת החברה.
[ודע לך, דקנין סיטומתא הוא ענין סתום בש״ס, ואינו נמצא אלא בב״מ דף ע״ד ובארבע שורות, וחלקו האחרונים אם קונה מדאורייתא או מדרבנן. ודעת הדבר אברהם בזה, לא רק שדיאורייתא הוא, אלא שכל קנין בנוי עליו, שסיטומתא אבי אבות הקניינים וחליפין היא תולדתו השורשית.]ג.
3.7.33
VI. סודרא קני ע״מ להקנות	98
VII. שני מסלולים קיימים	99
א. בדעתו של הראב״ד
ב. בדעתו של ר״ת

VI. סודרא קני ע״מ להקנות
הנה אמרינן:
נדרים דף מח עמוד ב
ההוא גברא דהוה ליה ברא דהוה שמיט כיפי דכיתנא, אסרינהו לנכסיה עליה. אמרו ליה: ואי הואי בר ברך צורבא מרבנן, מאי? אמר להון: ליקני הדין, ואי הואי בר ברי צורבא מרבנן לקנייה. מאי?
אמרי פומבדיתאי: קני על מנת להקנות הוא, וכל קני על מנת להקנות - לא קני; ורב נחמן אמר: קני, דהא סודרא קני על מנת להקנות הוא.
אמר רב אשי: ומאן לימא לן דסודרא אי תפיס ליה לא מיתפיס? ועוד, סודרא קני על מנת להקנות וקני מן השתא, הלין ניכסין דהדין לאימתי קני? לכי הוי בר בריה צורבא מרבנן, לכי הוה, הדר סודרא למריה.
רצון הגמרא לדעת, אם יש קנין בלא זכות שימוש, דהיינו קנין ע״מ להקנות. ופתחו מחלוקת בכאן אי קנין סודרא הוא קנין ע״מ להקנות הוא. כדברי רב נחמן, שהוא קונה את הסודר רק ע״מ להקנות השדה או דבר אחר. ורב אשי חולק, דהקונה הסודר לחלוטין קנה.
והדבר עולה גם בב״מ פרק המפקיד, מהו ענין לקנות פרה לענין זכות הכפל שבה, דלכאורה אין זה קנין כלל בפרה עצמה, והיא סוגיא לעצמה שם.
ומ״מ דעת רב נחמן לומר דקנין סודרא אינו אלא קנין ע״מ להקנות. אפ׳ לא אמר שהוא קנין ע״מ להחזיר, אלא דבר יותר חלש מזו.
והברור שלפי דברי רב נחמן אלו, אין קיום לדעתו של הראב״ד שקנין סודר הוי כקנין כסף, דאין כאן שם כסף כלל, דלא קנה גוף הכלי כלל, ואינו תמורה כלל. מאידך לדעת הרמב״ם שהוא תקס בעלמא או שלדעת מוהר״ח הלוי ז״ל בשיטתיה שהוא גמירות דעת, ניחא טובא מילתא דרב נחמן.
סו״ס ימצא שהראב״ד יודה שאין דעתו מוסכם לכל אמוראי, או לדברי לוי שהוא כליו של מקנה כמו שאמרנו (למעט פירש״י לשם), או לדברי רב נחמן דהשתא. אך לא קשיא מידי עליה, דשניהם ליתא להלכה.

VII. שני מסלולים קיימים
א. בדעתו של הראב״ד
והנה מצינו בשיטה מקובצת לבבא בתרא:
שיטה מקובצת מסכת בבא בתרא דף מ עמוד א
וזה לשון הראב״ד ז״ל לכאורה הא דאמרינן להו בפני שנים לאו מפחד כפירה הוא אלא שאין מתקיים המעשה אלא בשנים ואפילו הוא מודה לו שאם מפחד כפירה הוא גם כל המעשה שיעשה אדם עם חברו מתנות ומכירות ומחילות וחלופי חפץ בחפץ והלואות כולם צריכות שנים... וכן כתב גאון ז״ל.
ואני מוסיף על דברי הגאון ז״ל, כי על תפיסת הסודר בלבד נאמר מפני שאין בו שום משא ומתן, ושלא בעדים מחזי כחוכא ואטלולא. אבל, בקנין האמור במקרא, שלף נעלו ונתן לרעהו, אין צריך לעדות אלא מה שיודה לו. כן נראה לי. עכ״ל:
לדבריו, בעינן עדי קיום בחליפין דוקא בקנין סודרא, משא״כ קנין חליפין האמור במקרא דהיינו שליפת נעל, בזה לא בעינן עדי קיום. וגם המאירי הביא שיטת הראב״ד הזו אבל בנוסח אחר:
בית הבחירה (מאירי) מסכת בבא בתרא דף מ עמוד א
וגדולי המפרשים מכריעין שכל שהחפץ שקנו בו ביד הקונה שהוא קנין האמור בתורה. ר״ל שלף איש נעלו ונתן לרעהו קנה בלא עדים אבל כל שעדין הוא ביד המקנה כגון שקנו בסודר אינו כלום אלא בעדים שמאחר שהוא מחזירו אצלו אם אין עדים אינו אלא מעשה שחוק וכבר כתבנו מזה במסכת קדושין ובפרק הזהב:
ויש להעיר על הדשת המאירי בדעת הראב״ד לשון שקנו בו ביד הקונה ע״כ.
מ״מ מצינו לדעתו של הראב״ד שני סוגי חליפין, היינו חליפין של כסף, שלף איש נעלו,  ולא נצרך לעדים. וחליפין של טקס וקיום הדבר ונצרך לעדים.
ב. בדעתו של ר״ת
ובדומה לזאת מצינו בספר הישר:
ספר הישר לר״ת (חלק החידושים) סימן קמב
בשטר מנא לן אמר קרא ויצאה והיתה כו'. אבל משדה עפרון לא שמעינן אלא כסף דווקא ושוה כסף דאי מקנין שדה נפקא אם כן תיקני בחזקה.
תדע שהוא כן שהרי קנין שדה בכסף לא נפקא משדה עפרון אלא משדות בכסף יקנו. אבל גזרה שוה דקיחה קיחה משדה עפרון ילפינן. והאי דקא פריך תלמודא גבי חליפין ואימא הכי נמי משום חליפין היינו שוה כסף דהא אמרינן בבבא מציעא כיון דתפיס ביה שלש כמאן דפסיק דמי. ובנדרים אמרי' דאי בעי למיפסקיה פסיק ליה ושקיל ליה הילכך ככסף הוי.
ומשום הכי פריך דתיקני אשה בחליפין שיש בהן שוה פרוטה. ומשני דיש חליפין בפחות משוה פרוטה אפי' הוא שוה פרוטה לא מיקניא דאין לחלק בקנין.
ותדע שחליפין בכלל כסף דכי תנן נכסים שיש להן אחריות נקנין בכסף ובשטר ובחזקה לא קתני חליפין [ד]בכלל כסף איתנהו.
והאי דאמרי' (קידושין כב.) לגבי עבד כנעני תנא אף בחליפין. וקאמרינן ותנא דידן מאי טעמא לא תני לה. בפחות משוה פרוט' קאמר מלקיים כל דבר ולא מתורת כסף.
ולכאורה נראה כסותר את עצמו, דאומר הוא ״ותדע שחליפין בכלל כסף״ למסקנא, אך א״כ היאך דחה הו״א דגמרא דאשה נקנית בחליפין, והלא הוא כתב שעצם ההו״א הוא בסיבה שחשבנו חליפין בכלל כסף. והדבר מבולבל ואינו מובן.
והנראה מסוף דבריו, והאי דאמרינן כו׳ ע״ש, שחליפין בשוה פרוטה היינו מסלול כסף, אבל חליפין פחות משוה פרוטה אינה בכלל כסף אלא דין לקיים כל דבר הוא. נמצא דומה לדברי הראב״ד ששני מסלולים יש, אבל המסלולים הם שונים לדעתו. 
אולם מ״מ לא נתבאר כוונתו באמרו ומשני דיש חליפין בפחות משוה פרוטה אפי' הוא שוה פרוטה לא מיקניא דאין לחלק בקנין. ע״כ, ומאי סברה היא זאת. אפשר שהוא דרבנן בעלמא, או כדברי הרי״ד שהוא קונה, או טעות עלתה בהעתקת סופרים את ספרו.

❖                      ❖                      ❖
נספח
שו"ת דבר אברהם חלק א סימן א סעיף ג
אבל לענ"ד נראה שדברי החת"ס ז"ל מוצקים דסיטומתא הוי קנין דאורייתא וראוי לקבוע הלכה כמשה ויסוד גדול לזה מירושלמי קידושין (פ"א הלכה ה') וכ"ה במ"ר ובילקוט רות, וזאת לפנים בישראל שלף איש נעלו ונתן לרעהו בראשונה היו קונים במנעל ובסנדל חזרו לקנות בקצצה כו' היו מביאין חבית מלאה אגוזים וקליות ושוברים לפני התינוקות והתינוקות מלקטין ואומרים נקצץ איש פלוני מאחוזתו כו' חזרו להיות קונים בכסף כו' חזינן מזה דקנין חליפין כל עיקרו מנהגא הוא ונשתנה עניינו מזמן לזמן בהשתנות המנהג, והרי חליפין ודאי לכולי עלמא הוי דאורייתא דדברי קבלה והוא הלכה למשה מסיני והיאך תלי במנהגא, ובעל כרחך צ"ל דתרווייהו איתנייהו בי' הלכה ומנהגא, והיינו שלא נאמרה בו ההלכה מפורש דמעשה הקנין הוא בכלי ובמסירה מן הקונה למקנה דוקא דא"כ היאך חזרו לקנות בקצצה ומאי נהגו דקאמרי למנהג מה זה עושה הרי הללמ"מ הוא, אלא דההלכה היתה כללית דכל שיקבע למנהג אצל התגרין לקנות בו יהא קנין גמור, ומשו"ה בראשונה שנהגו במנעל וסנדל הוה מנעל וסנדל דאורייתא ומשחזרו לקנות בקצצה הוה קצצה דאורייתא, וכן בכל זמן וזמן כפי מנהג התגרין. והא דנחלקו רב ולוי בב"מ (דף מ"ז) אי בכליו של קונה אי בכליו של מקנה צ"ל דלא נחלקו אלא בפרטי המנהג הקדום איך הונח שעל פיו אנו נוהגים ולא נשתנה בימינו מחדש, אבל אלו הנהיגו התגרין מחדש בכליו של מקנה אה"נ דהוה מהני אפילו למ"ד בכליו של קונה משום דפנים חדשות היו באין לכאן:כלל ד. קידושי נערה
~ שיעורי הרב משה ליכטנשטיין, פרק האשה נקנית ~

א.
I. האב זכאי בבתו בקדושיה	103
ב.
II. מי בעל הדבר	107
III. כל שבח נעורים לאביה	110









מקורות
(א) ג: "בכסף מנ"ל וכו' "עד הנקודותיים. תוד"ה ואימא, וכי. חי' הרמב"ן ד"ה וכי תימא, שאני בשת ופגם (כתובות מ"ו: ד"ה ונילף מבשת ופגם). חי' הריטב"א ד"ה השתא. תורי"ד ד"ה וכי תימא. (ב) מ"ג: "האיש מקדש…אביה ולא היא". (ג) ב"ק פ"ז. "בעא מיניה...אלא שבח נעורים בלבד". תוס' ד"ה כיון. ב"מ י"ב. רש"י ד"ה מציאת. כתובות מ"ו: תוד"ה זכאי. (ד) [כתובות ל"ט. המשנה ובגמ' עד "מפותה אין לה צער". רמב"ם הל' נערה פ"ב הי"ג. חי' ר' חיים הלוי שם.] (ה) רמב"ם הל' אישות פ"ג הי"א.א.
3.7.33
I. האב זכאי בבתו בקדושיה	103
א. קידושי קטנה
ב. בין דעת לרשות בנערה
ג. פירוש השקו״ט

I. האב זכאי בבתו בקדושיה
א. קידושי קטנה
גרסינן:
קידושין דף ג עמוד ב
בכסף. מנ"ל? ותו, הא דתנן: האב זכאי בבתו בקדושיה, בכסף, בשטר, ובביאה, מנלן דמיקניא בכסף, וכסף דאבוה הוא? אמר רב יהודה אמר רב, דאמר קרא: ויצאה חנם אין כסף, אין כסף לאדון זה, אבל יש כסף לאדון אחר, ומאן ניהו? אב.
ואימא: לדידה! הכי השתא, אביה מקבל קידושיה, דכתיב: את בתי נתתי לאיש הזה, ואיהי שקלה כספא?
ומה דקס״ד בשלב ה״ואימא״ שהאב יקדש אבל הכסף לבת יהיה, דורשת עיון. הלא פירכת הגמרא, הכי השתא כו׳, כבדה מלסבול אפילו כהו״א? וי״ל, דהכסף מקדשים מדין תחילת אישות וקירוב הדעת, לפיכך לבת יהיה מ״מ. אבל לא מסתבר לומר כן בתוך הדרשה של אין כסף לאדון זה דמשמע דכסף מדין קנין הוא.
ועי״ל, כי האב סוג אפוטרופוס של בתו הוא. (ועיין בדין אפוטרופוס בגיטין פרק הניזקין, דשם משמע דמדאורייתא הוא). ודין האפוטאופוס הוא שאף שבעל הדבר הוא הקטן, האפוטאופוס פועל בעבורו. דאם למשל קטן יירש דירה ורוצה להשכיר אותו, האפוטרופוס יכתב החוזה ויחליט התנאים ויטפל בו, ומ״מ הכסף ילך לקטן. והכי קס״ד נמי בבתו הקטנה, שהאב חייב בתורת אבא לדאוג לטובת ילדתו ולקידושיה, ויהיה מעין אפוטרופוס לבתו, אבל היא מקבלת הכסף. ודחו זאת, דהכי השתא, אביה מקבל קידושיה, ואיהי שקלה כספא? ואפשר דאפ׳ בעלי ההו״א יודו דהכסף יבוא ליד האב תחילה ולא ישר ליד בתו הקטנה, דהרי האב הוא העושה טקס הקידושין, רק שיתחייב ליתנו לבתו אח״כ כי כל ההנאה דידה היא.
ב. בין דעת לרשות בנערה
ובהמשך הסוגיא:
ואימא: ה"מ קטנה, דלית לה יד לקבל קידושין, אבל נערה דאית לה יד לקבל קידושין, תקדיש איהי נפשה ותשקול כספא! אמר קרא: בנעוריה בית אביה, כל שבח נעורים לאביה.
ופירש״י:
רש"י מסכת קידושין דף ג עמוד ב
ואימא ה"מ. דזכי ליה לקבלם, בקטנה, שאין לה יד, דלאו בת דעה היא. ואף על גב דקרא דמוציא שם רע בנערה כתיב, דכתיב (דברים כב) ונתנו לאבי הנערה, לעולם דקדשה ניהלה בקטנותה. 
והנה הנערה כבוגרת היא לגבי רוב דיני תורה, וכן מחוייבת במצות ועונשים, דהא בת דעת היא. אלא דלגבי מקצת דינים ראינו דשוו דיניה לדין קטנה: נדרים, קידושין, ודיני ממונות. וכאן טענה הגמרא דביטוי המשותף יש לכל אלו, דכתיב: בנעוריה בית אביה.
ונבאר. דהנה ענין הדעת, המחייב האדם במצות, וכן מעניק לו כח למנות שליח ולהחיל חליות משפטיות וכיו״ב, זה אית לה לנערה; אולם הרי ברשות אביה היא, ולכן אף אם לגבי הדעת עצמאית היא לגבי הרשות אינה עצמאית. ובאמת דומה היא בזה לאשת איש, שגם היא בעלה מפיר נדריה, וכן הולכת על דין בעלה לאכילת תרומה. וזה יוצא מהכרת ההלכה בתא המשפחתי והבית כאחידה לכמה נפקותות.
ועוד מצינו דין הבית בהל׳ קרבן פסח, כדכתיב (שמות יב, ג) וְיִקְחוּ לָהֶם אִישׁ שֶׂה לְבֵית  אָבֹת שֶׂה לַבָּיִת, פירש״י ע״פ רז״ל שה לבית אבת למשפחה אחת, דהבית היינו המשפחה. ולכן יש מפרשים בכלל הפסח דקרבן משפחי היא ולא קרבן אישי. ונפק״מ מזה, בקטן שהגדיל לגיל מצות בין שני הפסחים, אם חייב להביא קרבן פסח בפסח שני, דהא בפסח ראשון קטן היה. ופסק הרמב״ם, שפטור הוא מפסח שני, שכבר קיים המצוה בפסח ראשון, וקשה, הא קטן היה ופטור היה ממצות הפסח. ויש מבארים זה בשם מוהר״ח הלוי ז״ל כי בכהת״כ קטן שקיים מצוה נקרא קיום מצוה ממשית. והוא עצמו כתב בחיבורו בדרך אחרת, שאע״פ שמדין עצמו לא קיים מצות הפסח בראשון דהא קטן היה, מ״מ היה חלק ממשפחה אשר כאחידה קיימה מצות פסח בראשון.
וכן אכילת תרומה לאשת כהן כאמור, דרשינן בבבלי קנין כספו, אך בירושלמי (ריש יבמות ט, ה) ובספרי (קרח קי״ז), משמע שאין אשה אוכלת מדין קנין כספו אלא מתורת ביתו.
וכן הוא ענין הפרת נדרים. דכתיב (במדבר ל, יד) כָּל נֵדֶר וְכָל שְׁבֻעַת אִסָּר לְעַנֹּת נָפֶשׁ אִישָׁהּ יְקִימֶנּוּ וְאִישָׁהּ יְפֵרֶנּוּ, ופירש״י ע״פ התלמוד דאינו מפר אלא נדרי ענוי נפש בלבד. והטעם, כי כאשר היא ובעלה חיים חיות משותפת, אין ברשותה לנדור דברים שיפגע במערכת היחסים שלהם. אלא, ברשות בעלה היא. וכן הדין בנערה, כדכתיב בנעוריה בית אביה, דיש לאב רשות להפר נדרים שיפגע לתה המפשחה דהיינו לבית.
וזוהי הגדרתה של הנערה, דגדולה היא מבחינת הדעת ומעמד אישי שלה, ומ״מ ברשות ובבית אביה היא. ואף שאינה קטנה כלל במעמד אישי, יש לה מקצת דינים כקטנה מהיותה בבית אביה.
ג. פירוש השקו״ט
ועד״ז יש לפרש הא דאמרינן ואימא ה"מ קטנה, דהסתפקו בהא דהאב זכאי בקידושי בתו הקטנה אי מדין חסרון דעת לה הוא זוכה בם אי מדין היותה ברשותו הוא זוכה בם, ונקפ״מ לגבי נערה, דגם היא ברשות אביה היא אך דעת מעליתא אית לה.
וכן משמע מהא דפירש רש״י:
רש"י מסכת קידושין דף ג עמוד ב
ואימא ה"מ. דזכי ליה לקבלם, בקטנה, שאין לה יד, דלאו בת דעה היא… אבל נערה דאית לה יד. משהביאה שתי שערות גדולה לכל דבר לכל עונשין ולממון שמקחה מקח וממכרה ממכר איהי תקדיש נפשה כו'. 
לפי דבריו, כוונת ההו״א היא דזכות האב בקידושי בתו הקטנה היא ממה שאין לה יד ודעת, וא״כ בבתו הנערה דיש לה דעת לא יזכה בקידושיה. ולפ״ז יסתבר לפרש הא דהסיקו, דגם בבתו הנערה זוכה בקידושיה דאמר קרא בנעוריה בית אביה, כל שבח נעורים לאביה, דר״ל כי כי זכות האב בקידושיה תלויים בהיות ברשותו ולא בחסרון דעתה, ולכן גם בנערה אביה מקבל קידושיה.
ויהיה זה ממה שבקידושין ונישואין יש יצירת בית חדש בין האשה לבעלה, כדכתיב  (ויקרא כב, יג) וְשָׁבָה אֶל־בֵּית אָבִיהָ כִּנְעוּרֶיהָ, וא״כ הקידושין הווין העברה מבית אביה לבית נישואיה, ויש לאב זכות בזה, כי הוא ראש הבית שהיא יוצאת ממנו.
אמנם התוס׳ פירשו בדרך אחרת, דז״ל:
תוספות מסכת קידושין דף ג עמוד ב
לכן נ"ל לעיל ואימא ה"מ קטנה, כלומר: קטנה שייך לעשות אותו ק"ו דהשתא אביה מקבל קדושיה איהי תשקול כספא כיון שאין לה כלל יד לקדש עצמה; אבל, נערה, דאית לה יד, איהי תקדיש נפשה ותשקול כספא - פירוש, כיון דיש לה יד לקדש עצמה יהיו הקידושין שלה. אבל, אמת הוא שגם כשהיא נערה אביה יכול לקדשה, וכשאביה מקדשה אז יהיו הקידושין שלו.
ולפ״ז אי אפשר לפרש דהספק הוא אם זכות אביה בקידושי בתו הקטנה באה מחסרון דעת וא״כ אין לו זכות בבתו הנערה או מהיותה ברשותו וא״כ יש לו זכות גם בבתו הנערה, דהא גם לפי ההו״א נומר שאביה יכול לקדשה וכשאביה מקדשה אז יהיו הקידושין שלו.
אלא לדידהו לפי ההו״א שני מסלולים קיימים בקידושי נערה: אחד קידושין אישיים, בו יש לה יד לעצמה דהא דעת ומעמד אישי עצמאי יש לה; והשני, קידושין של בית אביה. והסיקו דגם בשקידשה עצמה הכסף לאביה הוא, דאמר קרא: בנעוריה בית אביה, כל שבח נעורים לאביה. פי׳, כי מ״מ מבחינה כלכלית מבית אביה היא, ולפיכך אף כד תקדש את עצמה מהיות לה דעת ויד, הרי מ״מ בענייני הכלכלה משותף כל הבית והאב ראש הבית הוא, לכן גם בקידושין אלו הכסף לאביה, כשם שמזונותיה מאביה ומעשה ידיה לאביה מהיות הבית משותף בענייני כלכלה. (וגם בזאת יש פילפולים באחרונים אם הוא הולך ישירות לאב או בעקיפין מהנערה לאביה, וע׳ מאמרו של מוהר״ח הלוי ז״ל להל׳ נערה פ"ב הי"ג. ואיך שיהיה, הכסף לבסוף לבית יבוא, דהיינו לאב.)ב.
5.7.33
II. מי בעל הדבר	107
א. האב כשלוחו של הבת
ב. שתי ידים זוכות כאחד
ג. שאלת ״מי בעה״ד״ כריכוז השקו״ט
III. כל שבח נעורים לאביה	110
א. לימוד כסף קידושין מנדרים
ב. חיוב מזונות וזכות מעשה ידיים
ג. אלא בהפרת נדרים הוא דכתיב
ד. נילף מקנסא
ה. נילף מבושת ופגם
ו. להפרת נדרים יצאה מרשותו

[א״ה דע שקודם שהעביר רבינו שיעור שלפניך, העביר שיעור כללי חשוב לנו על סוגיית זיקת ייבום, ודן שם בענין הבית שבאישות בהרחבה, וטוב שתעיין שם.]


II. מי בעל הדבר
א. האב כשלוחו של הבת
הנה מודל אחר קיים, שבו היא בעצם עצמאית לגמרי, רק שהאבא מעין אופטרופס ושליח דידה, וכבר צדדו כך קצת לעיל בהו״א דאפ׳ קטנה תקבל. ועיין במ״ש הריטב״א:
חידושי הריטב"א מסכת קידושין דף ג עמוד ב
ופרקינן, השתא אביה מקבל קידושיה דכתיב את בתי נתתי לאיש הזה ואיהי שקלא כספא? פירוש: כיון דזיכתה לו תורה שרשאי לקדשה בעל כרחה ושלא מדעתה, איהו חשיב מקנה ובעל דבר, וכממונו היא חשובה בענין זה. וכיון דאיהו הוי מקנה לא סגי דלא ליהוי כסף דיליה. דאי איהי שקלא כספא איהי חשיבא בעל דבר ואין האב אלא כשליח, ואם כן היאך אפשר לו לקדשה בעל כרחה?
הציג כאן שתי הבנות במקום האב בקידושי בתו: שהוא ומקנה ובעל הדבר, או שהוא שליח דידה. והראשון מקביל למה שצידדנו לעיל דמקדשה מהיותה ברשותו, והשני למה שצידדנו שיהיה אפוטרופס שלה.
ואף שהוא דחה ההבנה השנית מכל וכל, יש לבאר אותה, לפחות בתורת הו״א. והנה בד״כ שליחות זקוקה למניית ודעת המשלח. אולם קיימים מקומות בהם התורה זכתה לאדם לפעול למען אחר גם בלא מינוי. וכיו״ב מצינו בגיטין ריש פ״ח דחצרה כשלוחה לקבל גיטה אף שלא נמנה לכך במפורש. וכן מה דאמרינן כהני שלוחי דידן הם, דהיינו שעצם העובדה שהיות להם תפקיד מסויים פועל כשליחות. וכן השומר אבידה, שאין לזה קבלת שליחות, אבל מ״מ קיבל תפקיד שבו יפעול למען אחר ברשות התורה. אפשר שהוא הדין באבי הנערה. (ויש מפרשים בכל אלו שהם מדין אנן סהדי. ולא מחוורא, אלא כדברינו עיקר.)
ב. שתי ידים זוכות כאחד
והנה לקמן אמרינן:
תלמוד בבלי מסכת קידושין דף מג עמוד ב
האיש מקדש את בתו. תנן התם (גיטין סו.): נערה המאורסה היא ואביה מקבלין את גיטה; אמר רבי יהודה: אין שתי ידים זוכות כאחד, אלא אביה מקבל את גיטה…
אמר ר"ל: כמחלוקת לגירושין כך מחלוקת לקידושין. ורבי יוחנן אמר: מחלוקת לגירושין, אבל לקידושין, דברי הכל אביה ולא היא.
וצ״ע אסוגיין, אמאי לא הזכירו זאת.
ונראה דיש החילוק מהותי בין הסוגיות, דסוגיא דידינו אינה עוסקת כלל בלמי היכולת לקדש, אלא בהיות לאב יכולת לקדש, למי הולך הכסף. משא״כ בההיא הסוגיא דלקמן, כי שם לא דנו בלמי ילך הכסף, אלא בשלב הקדום יותר, מי בכלל יכול לקדש.
וכיו״ב בכתובות תנן זכות אביה בקידושיה יחד עם רשימת זכויות אחרות:
תלמוד בבלי מסכת כתובות דף מו עמוד ב
מתני'. האב זכאי בבתו בקידושיה בכסף, בשטר, ובביאה, זכאי במציאתה, ובמעשה ידיה, ובהפרת נדריה, ומקבל את גיטה, ואינו אוכל פירות בחייה. 
ר״ל דדנינן בזכויות כלכליות בכלל, ולאו דוקא בהיות לו יד לקדש אותה. ודייקא נמי, דסוגייתינו לא הביאה זאת המשנה בגיטין, אלא המשנה דכתובות.
ובגט ס״ל לר׳ יהודה דכיון שהיא ברשות אביה, הכתובת והיד האמיתי היא אביה. ויתכן דמודה רבנן בזה, רק דס״ל שאף דיד אביה עיקר היא יכולה לקבל מידה כשלוחו. אי נמי ס״ל לרבנן דבאמת ידה עיקר, ואין אביה אלא שלוחה.
ור׳ יוחנן תפס בסברה השנייה, דידה עיקר בגט, אבל לדעתו טעם זה הוא כי הגט הוא דבר אישי בינו ובינה וכדכתיב (דברים כד, א) וְכָתַב לָהּ סֵפֶר כְּרִיתֻת וְנָתַן בְּיָדָהּ וְשִׁלְּחָהּ מִבֵּיתוֹ, לא שיכתב לאביה אלא לה ולשמה. אבל זה אינו בקידושין דהוי ליה קנין ודבר ממוני, אלא בקידושין יודו רבנן לר׳ יהודה דיד אביה עיקר. [א״ה ויתכן דהיינו נמי דעת ר׳ יהודה בגט, דס״ל דגם הוא כשטר קנייני.] אולם ריש לקיש סבור דטעמא דרבנן כי שיד אביה עיקר ומ״מ היא יכולת לפעול כשלוחו, וא״כ אין טעם לחלק בין קידושין לגיטין בזה.
ג. שאלת ״מי בעה״ד״ כריכוז השקו״ט
ולחזור לסוגיא דידינו בכך. אם הנערה היא בעל הבית אלא שהאב פועל למענה, מובן ההו״א שהיא תשקול כספא, אבל מ״מ אפשר להבין המסנקא דלא היא, ונבאר קמן.
ועוד, מה שאמרנו בחילוק הגמרא בין נערה לקטנה, הבאנו דעת רש״י דקטנה אין לה יד דלאו בת דעה היא, ולכן בודאי צריך האב לפעול למענה דהיא אינה יכולה, לכן הכסף ודאי לאב הוא, אבל בנערה הו״א שאף שקטנה ברשותו נערה אינה ברשותו, ואין האב אלא ידה של נערו. אבל יתקשה בכך, כי היאך נומר בהו״א דנערה לאו ברשות אבא.
אכן ברמב״ן ובתוס׳ ראינו הצעה אחרת, שאם האב יקדש אותה הכסף ילך לו ואם היא תתקדש עצמה הכסף ג״כ לה יהא, דהיינו שני מסלולים כפי שתיארנו, והוא בנוי על תפיסה ששתי ידיים זוכים כאחד, ואינו עולה אלא לדעתו של ריש לקיש.
ועוד לא הבאנו שיטתו של התוספות רי״ד. שהוא כתב:
תוספות רי"ד מסכת קידושין דף ג עמוד ב
ונראה לי לתרץ, שאין התלמוד מקשה שלא יוכל אביה לקדשה. שהדבר ידוע שיכול לקדשה אפי' בעודה נערה. דקרא דאת בתי נתתי לאיש הזה בנערה כתי', ולא כדפריש המורה, כגון דקידשה כשהיא קטנה. אלא אפילו כשהיא נערה, ילפינן מני' דמצי לקדשה בע"כ.
הוא מבין לפי רש״י שבשלב ההו״א קס״ד דכשהיא נערה אביה לא יכול לקדש אותה. אבל לפי האמת אין דבר זה מפורש ברש״י. מ״מ הוא ממשיך:
והכי מקשה: תינח קטנה דלית לה יד כלל, יקדשנה אביה ויזכה בכסף קידושי'. אבל נערה, דאית לה יד, אף על פי שהאב יכול לקדש', כדילפינן מאת בתי נתתי, גם היא תקדש עצמה בלי דעת האב, ותישקול איהי כספא, ויהיה בה זוכה שתי ידים יד אביה וידה. וכיון שגם היא יכולה לקדש עצמה בלא דעת האב, גם אם קידשה אביה לא יזכה בכסף קידושי'.
דהיינו שלקח הדבר שלב יותר מהרמב״ן, ונראה אפשר שהוא גם כוונת רש״י, שהכסף ילך לנערה אף כשהאב מקדש אותה, מתוך שהיא יכולה לקדש את עצמה, למדנו שהיא עצמאית ולא ברשות אבא, א״כ היות האבא יכול לקדש אותה, לא מעלה ולא מוריד בעיקר הדבר, שהיא בעלת הדבר, והכסף לה. אלא האב פועל מכחה ולא מכח עצמו.

III. כל שבח נעורים לאביה
א. לימוד כסף קידושין מנדרים
אמרינן בגמרא:
תלמוד בבלי מסכת קידושין דף ג עמוד ב
אמר קרא: בנעוריה בית אביה, כל שבח נעורים לאביה. 
וצריך להבין. האם כוונה הגמרא בזאת, שהיא באמת ברשותו ולכן הוא זוכה בכסף קידושיה. או שהיא ברשות עצמה, אבל יש לאב זכות ממונית לקבל כסף קידושיה. דהיינו שאף דמעיקרא חשבנו שיש מודלים של רשותו ושלא ברשותו לגבי קידושין וישפיע על הכסף אם לדידה אם לדידיה. אפשר שלמסקנא נומר דבאמת היא ברשותו לכן הכסף לו, [א״ה כי הקידושין תלויים על רשות ולא אשיות]. או שלא היסקנו שום דבר על מהות הקידושין בכאן, אלא שהכסף לאב מזכות ממוני חיצוני מזאת. ואין רצונו לומר בזה דכל זכות כלכליות שבעולם יבוא לאב מדין כל שבח נעורים לאביה, דהא לא נראה, אלא כוונתינו, לזכיות ממוניות הקשורות למשפחה ובית.
דהיינו השאלה, האם המסנקא לומר שלגבי קידושין היא ברשותו. או לומר שיש לו זכות כלכלית מסויימות בה. ואף אם נומר לצד זכות הכלכלית, אין נראה לומר זכות גורפת יש לו על כל ממוניה, אלא זכויות של דברי הבית. ודייקא נמי, דהפסוק לא דנה בזכויות ממוניות אלא בהפרת נדרים.
ב. חיוב מזונות וזכות מעשה ידיים
ועוד שם אמרינן:
תלמוד בבלי מסכת קידושין דף ג עמוד ב
ואלא הא דאמר רב הונא אמר רב: מנין שמעשה הבת לאב? שנאמר וכי ימכור איש את בתו לאמה, מה אמה מעשה ידיה לרבה, אף בת נמי מעשה ידיה לאביה, תיפוק ליה מבנעוריה בית אביה!
דומה שהגמרא באה בהנחה סמוייה שלא כל זכות יבא לאב. אלא שעולם המזונות ומעשה ידיים, קשורים בדוקא למושג הבית. דחיוב מזונות אינה חיוב ממוני בעלמא, אלא ביטוי של היותם בבית אחד, שארה כסותה ועונתה לא תגרע, ויש בדבר מחלוקת אם שאר וכסות הם דנים במזונות וא״כ דיאורייתא היא, או שכינויים לביאה הם א״כ מזונות דרבננית. אבל לא הוצרכנו ללאו מיוחד לומר לא ליזק באופן ממוני. 
...אם אינו קונה צדקה מאין...
דהיינו שהתורה מביאה לאווין בדרך כלל במקומות שבעצם מבחינה ממונית הדבר שלך, אלא שמבחינה מסורית אינו ראוי שלא תוותר עליו, כמו השבת אבידה, הלוואה, כו׳. וכן הדבר כאן, שאין לו חיוב ממוני לה במזונות, אלא חיוב של אישות. והיא חקירה יסודית בכתובות, אם זה חוב או חיוב, חוב היינו ממוני, חיוב היינו אישיותי. והמשל, במשנה ס״ח ע״ב, ובגמרא וראשונים שם, עולה שאלה אם יכול ליתת לאשתו ממון לקנות לעצמה מזונות, אבל לא לאכול אִתַּהּ. והיא הסוגיא דאינה ניזונת ואינו עושה.
ומעשה ידיים הוא בן דודו של מזונות, זה תחליף זה. וההגיון מורה עליו, מכיון שחיים באותו הבית, משתתפין בדברים הכלכליים, חשבון משותף אית להו.
וא״כ שאלת הגמרא כך היא, אם למדנו כבר משבח נעורים דין זה, למה בעי רב הונא אמר רב לפסוק אחר.
ועל פניו, שני מודלים מצינו בגמרא לדין מעשה ידי הבת לאב. הראשון, קנייני, וכי ימכור איש את בתו לאמה, היא ברשותו בעולם הממוני, ואינו דין בבית כדברינו לעיל, אלא שליטה ממונית עלה, סוג קנין עלה שהיא משעובדת לו מבחינה כלכלית. והיינו שאלת הגמרא, למה לי לומר כן, הלא ההגיון מביא לומר שהוא מודל של משפחה, ולא של קנין, לכן יש ללמוד דין זה מבנעוריה בית אביה.
ג. אלא בהפרת נדרים הוא דכתיב
ותירצה, ומסיימת הקושיא:
תלמוד בבלי מסכת קידושין דף ג עמוד ב
אלא בהפרת נדרים הוא דכתיב. ה"נ בהפרת נדרים הוא דכתיב! 
ויש לפרש הדבר בשני פירושים. או שדחינו כל ענין הבית שהארכנו לפרשו. ומה דכתיב בנעוריה בית אביה הוא דין מסויים בנדר, מעין כל הנודרת על דעת אביה נודרת, שכל ילד או ילדה קטנה רוצה שאבא יסכים על הדבר. אמנם קצת טעמא דקרא הוא זאת. לחילופין לומר. אין שלילת ענין של בית כלל בכאן. אלא שאין לדבר שייכות לתחומי ממוני. כי הפרת נדרים בנוי על אימון הדדי, ומשקף משפחתיות. משא״כ מזונות, כלכלי וממוני בעלמא. וכן כסף הקידושין כלכלי הוא. ואין לאב זכויות אלא לגבי הפרשת נדרים שהוא כן דין בבית.
ועוד הוסיפה הגמרא:
תלמוד בבלי מסכת קידושין דף ג עמוד ב
כ"ת נילף מיניה. ממונא מאיסורא לא ילפינן! 
ולכאורה ההצעה מוסברת עד מאד, נילף מיניה, מקרא זאת למדנו שתים.הראשון מושג הבית שהוא לאב או לבעל. ולמדנו מכאן שהבת נמצאת בבית אביה והאשה בבית בעלה. וכמו חילקו הספרי והירושלמי לגבי ארוסה באיזה בית היא נמצא. השני, שזו רלוונטי לגבי הפרת נדרים, שהוא דין של בית.
אבל הגמרא דוחה זאת, ממונא מאיסורא לא ילפינן. ואמאי. אפשר מכיון שנדרים עולם לעצמו הוא ואין כאן מושג כללי של בית. אבל היותר נראה. דמתחילה חשבנו בנעוריה בית אביה ילמד לכל העניינים. אח״כ אמרנו בהפרת נדרים הוא דכתיב. דנדרים מיוחד הוא שעל דעת אביה נודרת. ואז דחו זאת ואמרו נילף מיניה. דבאמת אין ייחודות לנדרים אלא הוא מציג המושג הכללי של בית. ודחו, ממונא מאיסורא לא ילפינן. דהיינו, אף אם למדנו עיקר הכללי של דיני בית, עוד לא למדתי שקידושי כסף הם מדיני הבית הם. דהיינו ממונא מאיסורא לא ילפינן, ממון של קידושין לא למדתי. 
איברא, דחלקו הראשונים בפירוש פשט דברי הגמרא, כדאמר ניליף מיניה, לענין מאי קאמר, אם לענין כסף קידושין אם לענין מעשה ידיים.
אבל מ״מ הקושיא קצת יותר טובה מהתירוץ, דבאמת הגיוני מאד לומר נילף מיניה. ורש״י בבא קמא אימץ ההו״א כמסנקא. דאמרינן התם:
תלמוד בבלי מסכת בבא קמא דף פז עמוד א
בעא מיניה רבי אלעזר מרב: החובל בבת קטנה של אחרים, חבלה למי? מי אמרינן: כיון דאקני ליה רחמנא שבח נעורים לאב, חבלה נמי דאבוה הוי, מאי טעמא? דהא אפחתה מכספה, או דילמא שבח נעורים הוא דאקני ליה רחמנא, דאי בעי לממסר לה למוכה שחין מצי מסר, אבל חבלה, כיון דאי בעי מתחבל בה לא מצי חביל, לא קנייה ליה רחמנא? 
ופירש״י שם:
רש"י מסכת בבא קמא דף פז עמוד א ד״ה שבח
שבח נעורים לאב. דכתיב בנעוריה בית אביה כל שבח נעורים לאביה אפי' כסף קדושין שלו. 
והקשו עליו התוספות:
תוספות מסכת בבא קמא דף פז עמוד א ד״ה כיון
כיון דאקני ליה רחמנא שבח נעורים לאב. פי' בקונטרס דכתיב בנעוריה בית אביה כל שבח נעורים לאביה ובשנים אוחזין (ב"מ דף יב. ושם) גבי מציאת בנו ובתו הקטנים נמי פי' דבתו מציאתה לאביה משום דשבח נעורים לאביה.
וקשה לפירושו דבריש פרק קמא דקדושין (דף ג: ושם) ובאלו נערות (כתובות דף מ:) אמר דההוא בהפרת נדרים הוא דכתיב ולא ילפינן מהתם שאר דברים. ונראה דבכל דוכתי דנקיט שבח נעורים לסימנא בעלמא נקטיה ולא משום דמפיק מבנעוריה.
ונראה סברת רש״י בדבר, שהמושג באמת הגיוני וקיים. רק שיש מניעה מילפותא גמורה, מכיון שיש לבעל דין לטעון, הלא ממונא מאיסורא הוא. אבל אחרי שכבר דרשנו ממקום אחר בהמשך הסוגיא את הדין, י״ל, השתא דאתינן להכי דאמת היא שכסף קידושין לאביה וכן מעשה ידיים, באמת הוא ג״כ נכלל בענין בנעוריה בית אביה, כי המושג הכללי של דיני בית למדתי משם, רק לא ידעתי שהוא שייך לענין זה או זה.
וכעין זה במנחות, שכל קרבנות יחיד טעונות סמיכה. ודורשת, מנין פסח, מנין בכור, מנין עולה, מנין תמיד, כי לפי ההו״א אי אפשר לילף זו מזו. ובסוגיא צריך לשאול, האם בסוף הסוגיא אחר שדרשתי לכל אחד ממקומו, למדתי שבאמת כולם שווין בעיקר ומקטיגוריה אחת הם. או שהם כולם לעצמם עומדים. והיינו פירוש רש״י, שחזרנו אחר הוכחת הדרשה לומר שבאמת בכלל הראשון הוא נכלל.
ד. נילף מקנסא
עוד שם אמרינן:
תלמוד בבלי מסכת קידושין דף ג עמוד ב
וכי תימא נילף מקנסא, ממונא מקנסא לא ילפינן!
ויש בדבר זה עיון ברמב״ם ומאמרו של מוהר״ח הלוי ז״ל בחיבורו עליו. דפסק הרמב״ם:
רמב"ם הלכות נערה בתולה פרק ב הלכה יג
אמרה לו אנסת אותי והוא אומר לא כי אלא פתיתי הרי זה נשבע שבועת התורה על דמי הצער ומשלם בשת ופגם שהרי הודה במקצת הטענה כמו שיתבאר במקומו.
והשיג הראב״ד עליו:
השגת הראב"ד הלכות נערה בתולה פרק ב הלכה יג
א"א אין כאן שבועה לפי שאין כאן תובע שהתשלומין אינן שלה וכמו מנה לאבא בידך הוא ואם טען אביה אפשר שיהיה זה הדין ובדרישה איך תדע שהיה אונס, ואי מיירי ביתומה אין כאן מודה במקצת כלל כיון דמפותה היא לדבריו הוא דמדעתה עבד.
וכתב מוהר״ח הלוי ז״ל שהרמב״ם חושב שהיא באופן בסיסי התובעת, רק שהכסף בפועל ילך לאביה. וז״ל:
חידושי ר' חיים הלוי הלכות נערה בתולה פרק ב
והנה בדין זה אם יסוד הדין דתביעה ומודה במקצת הוא דאזלינן בתר דבר המחייב, ועל כן כיון דזכות האב הוא מכח הבת להכי חייל על תביעת הבת דין תביעה, או דנימא דאזלינן בתר החיוב של תשלומין, וחיוב התשלומין הלא הוא בעיקרו להאב, דהאב הוא זוכה בחיוב זה מעיקרו, לפי הפשוט זהו יסוד פלוגתת הרמב"ם והראב"ד, דהרמב"ם הרי סובר דהואיל שזכות האב הוא ע"י הבת ע"כ הוי מודה במקצת, והראב"ד הרי סובר דאין כאן דין תביעה ולא דין מודה במקצת הואיל והם בעלים מחולקים האב והבת, ומשום דאזלינן רק בתר חלות חובת התשלומין, ולא איכפת לנו בזה שבעיקר המחייב חדא הוא ושגם זכית האב הוא רק ע"י הבת.
והוא אמר שאפ׳ לדעת הראב״ד הוא כן, שהחיוב העיקר להבת הוא אלא שבא בעקיפין לאב. אבל אין הכרח בדבר. ומ״מ אזלינן בתר היכן הממון מגיע. אך אפשר כדברינו, שהראב״ד טוען שהאב הוא הבעלים על הממון מעיקרא.
איך שיהיה, נוכל להבין המאמר וכי תימא נילף מקנסא. כי כסף קידושין לא כ״כ פשוט שיהיה לבית. כי התנהלות משפחתית של מזונות ומעשה ידיים והפרת נדיים ניחא. אבל כסף קידושין, אם הוא שהאב מוכר את הבת, ניחא, אבל אם דוחים תפיסה זאת, הלא הכסף חיצוני הוא ולא מתוך הבית בא, ועוד שמי אמר לך שהקידושין לבית הוא [?]. דהיינו גם אם נקבל שמזונות ומעשה ידיים הם ממערכת של בית, לא מוכיח כסף קידושין בדבר. דהיינו כי שבח נעורים כבר פלפלנו אי כל זכות כלכלית הוא או אינו אלא זכות משפחתית של בית דוקא.
אבל א״כ נחזור לדון על דברי רש״י בב״ק, דהא שם אמרינן:
תלמוד בבלי מסכת בבא קמא דף פז עמוד א
בעא מיניה רבי אלעזר מרב: החובל בבת קטנה של אחרים, חבלה למי? מי אמרינן: כיון דאקני ליה רחמנא שבח נעורים לאב, חבלה נמי דאבוה הוי, מאי טעמא? דהא אפחתה מכספה, או דילמא שבח נעורים הוא דאקני ליה רחמנא, דאי בעי לממסר לה למוכה שחין מצי מסר, אבל חבלה, כיון דאי בעי מתחבל בה לא מצי חביל, לא קנייה ליה רחמנא? [פז:] אמר ליה: לא זכתה התורה לאב אלא שבח נעורים בלבד... אמר אביי: מודה רב בשבת, דמעשה ידיה עד שעת בגרות דאבוה הוי. 
והגמרא הציגה שני מודלים בכאן, הראשון שהוא מקבל כל זכויות כלכליות כלום. והשני, שהוא רק מקבל זכויות שהם רלוונטיות כלפיו, או מכיון שיש לו אינטרסט ממונית בהם, או כי הם חלק מבית ומשפחה וכדברינו. והיינו השאלה שכבר הצגנו.
והגמרא כד השתא השווה כסף קידושין לכספי קנס. טעמא, כי הקנס אינו בא בתשלום להנזק, כי אי אפשר להשלים תמורה ופיצוי לנזק שאירע באונס, דאין דמים לבין חורין. אלא כסף חיצוני מן האירוע הוא. ולכן לא יהיה קשור לאבא דוקא ולא לבית. ואפשר לדמותו לכסף קידושין, הבא מאישיות שלה ומעמד אישי שלה, אבל אינו כסף המשקף את הבית כמו שכסף קידושין אינו מגלם את האשה כך הקנס אינו מגלם את הנזק של האונס, לכן מובן להשוות ביניהם.
ודוחה, כי ממונא מקנסא לא ילפינן, כי כל קנס חידוש הוא, ואי אפשר לדעת שזו שוה לזו בטעם, אפילו אם נראים כדמים.
ה. נילף מבושת ופגם
עוד שם אמרינן:
תלמוד בבלי מסכת קידושין דף ג עמוד ב
וכ"ת נילף מבושת ופגם. שאני בושת ופגם דאבוה שייך בגוייהו!
ההו״א, כי בושת ופגם באמת פיצוי הם, ואומר, יש זיקה ממונית או בעלותית לאב מה שאין בכסף קידושין. ויש שיטות בראשונים מהגדרת האמירה דאבוה שייך בגוייהו.
ו. להפרת נדרים יצאה מרשותו
והמסקנא הסופית:
תלמוד בבלי מסכת קידושין דף ג עמוד ב
אלא מסתברא, דכי קא ממעט [ד.] יציאה דכוותה קא ממעט. 
רש"י מסכת קידושין דף ד עמוד א
יציאה דכוותה קא ממעט. יציאת אירוסין דומיא דיציאת אמה קא ממעט מדין אמה ולמימר דיש כסף בה ומה יציאת אמה העבריה אין כסף לאדון דנפקא מרשותיה קאמר קרא אף מיעוט דיש כסף דקא דייק ליציאת אירוסין יש כסף למי שיצאה הימנו קאמר והיינו אב. 
ויש לדון, אי יש לה עצמאיות אלא שמ״מ זכות יש לאב בכסף זו, או שהוא בעל הדבר. ונראה מדברי רש״י, שבאמת היא ברשות האב לגמרי, כי הוא דמי לאדון דידה.
והמשך הגמרא כך היא:
תלמוד בבלי מסכת קידושין דף ד עמוד א
והא לא דמיא האי יציאה להאי יציאה, התם נפקא לה מרשות אדון לגמרי, והכא אכתי מיחסרא מסירה לחופה! בהפרת נדרים מיהא נפקא לה מרשותיה, דתנן: נערה המאורסה, אביה ובעלה מפירין נדריה. 
והשאלה כאן הוא כסוגיא דשיעור כללי של אתמול, האם הקידושין משפיעים על הבית, שהיא יוצאת מבית אב לבית בעלה בקידושין, ויש בדבר מחלוקת ספרי וירושלמי כמו שהזכרנו אם אינו עוברת מבית האב לבית הבעל אלא עד נישואין, וכן הוא דיון במשנה כתובות נ״ז.
אכן הסיק הגמרא כאן, בהפרת נדרים מיהא נפקא לה מרשותיה. ראית שהתגייס הגמרא הפרת נדרים ללמוד שכבר בקידושין יש יציאה מבית האב לבית הבעל. דיש מעבר מסויים מרשות האב לרשות הבעל כבר באירוסין כמו שראינו בהפרת נדרים. ולפחות בצורה חלקית יש יציאה. ולפיכך הוא מקבל כסף קידושיה.
ונראה דלא דמיא לגמרי ליציאת אמה, כי העיקרון שתהיה ברשותו ובביתו, ולא ענין הקנין הוא עיקר אלא ענין הבית הוא עיקר.
וילך בקנה אחד עם ר׳ יוחנן, ולא כ״כ בדעתו של ריש לקיש. [?]כלל ה. חופה
~ שיעורי הרב משה ליכטנשטיין, פרק האשה נקנית ~
7.7.33
פתיחה	118
I. בין חופה לקידושין	118
א. חזרה על שיטת מוהר״ח הלוי ז״ל
ב. הדיון בעוד אחרונים
ג. חופת קטנה
ד. חופה בשבת
ה. מחלוקת הרמב״ם והר״ן
ו. דברי הרמ״א לגבי גדר החופה
II. שקו״ט בדרב הונא	126
א. קל וחומר דידיה
ב. מה לכסף... ביאה תוכיח
ג. מניינא דרישא למעוטי מאי
III. הערות הלכה למעשה	128

מקורות
(א) ה. "אמר רב הונא חופה קונה וכו' " עד הנקודותיים. תוס' הרא"ש ד"ה חופה. תוס' ר"י הזקן ד"ה חופה. ירושלמי כתובות פ"א ה"א "כלום אחרים מתירין...בשבת". (ב) כתובות מ"ח. המשנה. מ"ח: "תנא מסר האב לשלוחי הבעל...ולא נבעלה". (ג) י. תוד"ה כל. הגהות מיימוניות הל' אישות פכ"ב ס"ק ב'. אור שמח הל' אישות פ"י ה"ב ד"ה ד"ה מסתפקנא, וכיון (עד "ברמ"א סי' ל"ז"), עוד הנני מסתפק (עד "הוה"ד דלא חייל תנאי לבטולי חופה"). (ד) רמב"ם הל' אישות פ"י ה"א'-ב'. ר"ן על הרי"ף ריש כתובות (א. באלפס) ד"ה או. חי' הרמב"ן ד"ה תחילת ביאה קונה, עד "ולוקה מדבריהם". אה"ע סי' נ"ה סעי' א'. [משנה למלך הל' אישות פ"ג הי"א בתחילתו (ד"ה האב, ראיתי) ובסופו (ד"ה הכלל העולה). (ה) [ר"ן על הרי"ף, א. באלפס, ד"ה מנינא דרישא (4 שו' מסוף העמוד) "ובגמ' מעיקרא אמרינן וכו' ".]
פתיחה
רוב סוגיא זאת חזרה תהיה לנו. אמרינן:
תלמוד בבלי מסכת קידושין דף ה עמוד א
אמר רב הונא: חופה קונה מקל וחומר, ומה כסף שאינו מאכיל בתרומה - קונה, חופה שמאכלת בתרומה - אינו דין שתקנה.
וכסף אינו מאכיל? והאמר עולא: דבר תורה, ארוסה בת ישראל אוכלת בתרומה, שנאמר: וכהן כי יקנה נפש קנין כספו, והאי קנין כספו הוא, ומה טעם אמרו אינה אוכלת? גזירה שמא ימזגו לה כוס בבית אביה ותשקנו לאחיה ולאחותיה!
אלא פריך הכי: ומה כסף שאינו גומר - קונה, [ה:] חופה שגומרת - אינו דין שתקנה. 
ואין הקל וחומר משחק בעלמא, ואסור לייצור קל וחומר יש מאין, אלא נצרך לסברה, וצריך שהדבר הנלמד יהיה באותו העולם של הדבר הלומד. ר״ל , אין ללמוד קל וחומר משני תחומים שונים, וזה ברור. א״כ יצטרך העיון מה אמר רב הונא במהות.

I. בין חופה לקידושין
א. חזרה על שיטת מוהר״ח הלוי ז״ל
וקודם שנבין נצטרך לדעת. חדא, שחופה מדאורייתא היא, כמפורש בכתובות, דאמרינן:
תלמוד בבלי מסכת כתובות דף מח עמוד ב
תנא: מסר האב לשלוחי הבעל וזינתה - הרי זו בחנק. מנה"מ? א"ר אמי בר חמא, אמר קרא: לזנות בית אביה - פרט לשמסר האב לשלוחי הבעל.
ואימא: פרט שנכנסה לחופה ולא נבעלה! אמר רבא: אמר לי אמי, חופה בהדיא כתיבא: כי יהיה נערה בתולה מאורשה לאיש, נערה - ולא בוגרת, בתולה - ולא בעולה, מאורשה - ולא נשואה; מאי נשואה? אילימא נשואה ממש, היינו בתולה ולא בעולה! אלא לאו שנכנסה לחופה ולא נבעלה. 
וכידוע, ומובא בחיבור זה רבות פעמים, שיטתו של מוהר״ח הלוי ז״ל, שעולם הנישואין והקידושין הם עולמות שונים. דקידושין הוא מעולם הקניינים, והוא עולם מ
שפטי ופורמלי, וכבר ביארנו מה בין דבר משפטי לדבר מציאותי באריכות בתחילת הלימוד (כ״א II ב). והדוגמא כבר הבאנו אבל נחזור עליו, כמו שאי אפשר לפתוח חלון ולומר שלא תחול הפתיחה עד לאחר ל׳ יום, וזה ברור, דאין לדבר חלות כלל, אלא דבר של מציאות הוא. וכן בשליחות כדביארנו ולא נאריך השתא על דברים שכבר ארכנו בהם. 
ולפי מוהר״ח הלוי ז״ל נישואין אינו כקידושין אלא דבר של מציאות הם, של חיים ביחד, ושהחתן והכל מנהלים כזוג נשוי, א״כ ממילא נשואים הם. ולפיכך תנאי ושליח ולאחר ל׳ ליתא בחופה. וכן לדעתו אין צורך לעדות קיום הדבר בחדר היחוד, וזה מבוסס על דעתו של מוהר״ח הלוי ז״ל שעדות קיום הדבר הוא לצורך דעת, לחזק הדבר שיהיה לו גורם משפטי, ואין זה אלא לדבר של חלות.
ושמעתא זו של מוהר״ח הלוי ז״ל, עצם החילוק מפותח קצת בחיבורו בהל׳ יבום פ״ד, אבל הוא מתמצת מאד בעיקרון הדבר. אכן רבינו הגדול ז״ל היה אומר על מוהר״ח הלוי ז״ל שמתחילה כתב מהדורה ארוכה של חיבורו ואח״כ קיצר כמה פעמים וגם לפעמים השמיט דברים שאינם נצרכים דוקא להבין דברי הרמב״ם. דהיינו שהפך דרכו מדרכו של הר״ן לזו של הרמב״ן. אמנם בהספדו של רבינו הגדול ז״ל להגרי״ז בהערות שוליים הדבר כתוב בשמו ביתר ביאור:
מה דודך מדוד, פרק ג
אירוסין ונישואין שני שלבים הם בתהליך חלות האישות. מבליטים הם שתי צורות נפרדות של הקשר העתיק הנוצר בין איש לאשה. יש הבדל מסוים בין שני שלבי הריאליזציה של התקשרות האישות. אירוסין מושתתים על קניין (כסף, שטר וכו'), והזיקה נקבעת ע"י פעולה צורנית, הלכית-חוקית. מושרשת היא בהחלטת-רצון חופשית ובדעת מקנה ומתחייבת. הזיקה היא קניינית-איסורית. האישות במצב זה מתמצית בעיקרה באיסור האשה על כל העולם והשלילה שבה מרובה על החיוב. עדיין היא אסורה על בעלה מדברי סופרים. ארוס וארוסה שתי חטיבות אקסיסטנציאליות הן...
בנישואין אופק האישות מתרחב ומתעמק. הריאליזציה של הנישואין באה על-ידי ייחוד-חופה. ר' חיים היה סבור,* שנישואין אינם זקוקים לא לדעת מקנה וגם לא לעדות לשם קיום הדבר. רק כוונה נחוצה. אין פעולת נישואין מסוימת קיימת כלל. ההישג בא מאליו. אין מעשה קניין כרוך בנישואין ואין חלותם זהה עם הבחינה הצורנית ההלכית של מערכת האישות. מהי מהותו של ייחוד חופה? הארוס והארוסה כורכים את חייהם בקיום אחיד. גורליהם מתמזגים, ייעודיהם מתלכדים, ומן הייחוד נולדת היחדות האמתית. יש בייחוד-חופה מן הסמליות של שיתוף ניסיונות, הרפתקאות ואתגרים של כריתת ברית מיטאפיסית, אקסיסטנציאלית... 
הערת שוליים (*): ר' חיים אמר דבר זה ביחס לשיטת רבינו נסים גאון שהובאה בתוס' קידושין י, ע"א, ד"ה כל, כי הסוגיא דיבמות מתייחסת לנישואין והבעיה (אם תחילת וכו' או סוף וכו' קונה) בקידושין מטפלת באירוסין. יסוד החידוש הוא, שבשעה שאירוסין זקוקים לדעת מקנה ככל קנייני תורה, נישואין אינם מיוסדים על דעת מקנה. חלים הם על-ידי חופה מאליהם. אמנם החופה צריכה להתקיים לשם נישואין. ברם אין צורך הכוונה לשם נישואין מזדהה עם חלות שם דעת מקנה. כל סברת הגמרא, כי כל הבועל דעתו וכו' קובעת מסמרים להלכה, שאין דעת מקנה כרוכה בתחילתה של הפעולה, אבל כוונה אינה חסרה. שום איש לא יאמר, כי תחילתה היא בכלל בעילת זנות. לכן חלים הנישואין תיכף. עיין בתוס' קידושין ה, ע"ב, ד"ה אף. מדבריהם משמע, כי חופה זקוקה לדעת כמו אירוסין. בעניין קיום הדבר, כבר חידש ר"ח בדבריו על שיטת הרמב"ם, שאין עדים נחוצים לקיום הדבר בחליצה (חלצה באחד חליצתה פסולה משום חסרון בי"ד ולא כנימוקי יוסף, שבאחד אינה חליצה כלל, מחמת העדר עדים), משום שאין חלות דעת משתייכת לחליצה, שהפטור בא מאליו. לפי יסוד זה ועל-פי חידושו בחופה שאינה נתפסת בדעת וחלותה בוקעת ועולה מאליה, אין צריכים לעדי קיום בנישואין. עיין בחידושי רבנו חיים הלוי, הלכות חליצה.
והוא אומר שמוהר״ח הלוי ז״ל דייק כך משיטת ר׳ ניסים גאון בסוגיית כל הבועל דעתו על גמר ביאה. ששם הקשו התוס׳, הלא אדם חייב כבר מתחילת ביאה באיסורי עריות. והביאו שיטת ר׳ ניסים גאון, שבקידושין אין דעתו אלא על גמר ביאה אבל לגבי נישואין ועריות מתחילת ביאה הויה ביאה. ומוהר״ח הלוי ז״ל אומר על בסיס כך, שבעצם הביאה נעשתה מתחילתה, אלא שאם דעתו על גמר ביאה, הרי זו כמו הבועל בלאחר ל׳ או על תנאי, וא״כ דין גמר ביאה אי אפשר אלא בדבר של חלות כשמ״נ. א״כ לגבי חופה, דדבר של מציאות היא, זוג ונישואין, כבר מתחילת הביאה איכא. ואי אפשר לדחות מציאות זו ללאחר ל׳ כמש״נ כבר. רק בקידושין שהוא דבר של חלות אפשר כך.
ב. הדיון בעוד אחרונים
אומנם האבני מילואים (י:ב) סבר שיש עדות קיום הדבר גם לחופה. אך אין זה דוחה כל המהלך, אלא רק שחולק על מוהר״ח הלוי ז״ל בדעתו לגבי עדות קיום הדבר [א״ה אכן, לאבני מילואים יש שיטה אחרת בעקה״ד, דלדעתו הוא לצורך ראיה, ועיין בסיכומי לגיטין פ״ב כ״ו IV ו, והוא על בסיס האבני מילואים לסי׳ ל״א סעי׳ ד׳].
ולגבי שאלה זו, אם חופה זקוקה לעדים, יש דיוק מדוקדק בריטב״א אחד, אבל בגדול אין לדבר שום הופעה לפני דורות האחרונים. ובאור שמח דן בדיון מורחב בדבר:
אור שמח הל׳ אישות פרק י הלכה ב
מסתפקנא טובא, אם חופה בעי עדים, או סגי בהודאה דשניהם, או דילמא הוי כמו קדושין דבעי עדים, ובהודאת שניהם אינה מקודשת, ה"נ חופה.
והנה בפרק האומר (קידושין דף ס"ה ע"ב) דאמר דילפינן דבר דבר מממון, ופריך אי מה להלן הודאת בע"ד כמאה עדים דמי כו', ומשני התם לא קא חיב לאחריני, הכא קא חייבה לאחריני, ופרש"י שקרוביו נאסרו בה, והיא נאסרה בקרוביו. וא"כ, כאן שכבר נתקדשה למי חייבה, והלא לא מתחייב רק לה, וסגי בהודאת שניהם. ואי מטעם שמחייבים לקרובים בירושה, זה לא שייך לרבינו דפוסק ירושת הבעל מדברי סופרים. ועוד לא מסתברא שבשביל ירושה שאפשר שירשו בניהם שאינן בעולם, והזכיה לאחר מיתתה, לא מסתברא שיהא משום זה חב לאחרים. ואם יש לה אב אפשר דמחייב לאב משום הפרת נדריה ומעשה ידיה, אך א"כ בהודאת האב שהוא הודאת בע"ד ודאי מהני, דביד האב למוסרה לחופה, וכמו דאמרו בפרק נערה (כתובות דף מז, א) אלא הא דזכי כו' למימסרה לחופה, וצע"ג...
ולא דן באותו ההבטים של מוהר״ח הלוי ז״ל, אבל אותן השאלות שאל. 
ג. חופת קטנה
איברא דלגבי קטן, יש דיון נרחב כבר בדורות ראשונים. דהנה קטנה לא יכול להתקדש עצמה, אבל אביה יכול לקדש אותה, וגם למסור אותה לחופה. השאלה פותחת, אם האב מת, האם הקטנה יכולה לעשות חופה לעצמה מדאורייתא או לא. ובהגהות מיימוניות לפרק כ״ב דהל׳ אישות הרחיב:
הגהות מיימוניות הלכות אישות פרק כב הלכה ד
באביאסף: מעשה באחד שקיבל קידושי בתו כשהיתה קטנה ובעודה קטנה נפטר האב לעולמו והבת היתה ראויה לירש נכסים מרובים והיתה חולנית ותבעה הארוס לכונסה כדי שאם תמות שיירשנה וקרוביה מיחו מלכנוס כדי שלא תפקע ירושתם והארוס רצה לכנוס בחזקה.
ומנעוהו מקצת רבותי כי אמרו אפילו אם ישאנה בעודה קטנה כיון שקידושיה הוו קידושין דאורייתא ונישואין דרבנן דליכא אב למוסרה לחופה הרי היא בזנות אצלו, ואם מתה לא יירשנה כ"א קרוביה הם יירשוה.
יש להעיר, מה שכתב הרי היא בזנות אצלו, ברור שאין שכוונתו שהוא זנות ממש, דהא נשויים הם מדיני דרבנן, אלא ר״ל שאינו עושה חתונה לגבי ירושה. הטענה, שאין חופה מועיל לקטנה לגבי ירושה. ממשיך:
ושאל הארוס פי חכמים וה"ר אפרים מיחה בו. וטעמא משום דחופה במקום קנין עומדת. ולא דמי לנישואי יתומה קטנה דההוא תקנתא דרבנן הוא. אבל הכא כיון דקידושין דבר תורה בעינן חופה נמי לדעת.
תראה מפורש בדברי ה״ר אפרים, שחופה קנין הוא. דחופה במקום קנין עומדת. כמו שקידושין קונים, כך חופה. לפיכך קטנה מופקעה כמו מקידושין. דבעינן חופה נמי לדעת. ועמדתו ברורה בדבר, והוא דלא כדברי מוהר״ח הלוי ז״ל, כי לדברי מוהר״ח הלוי ז״ל ודאי קטנה תוכל ליכנס לחופה, דחופה אינה קנין כלל, אלא דבר של מציאות. אבל לפי תפיסתו של ה״ר אפרים, נישואין פעולה פורמלית היא.
ובהמשך דן בשיטתו של ר״ת. אבל לא ברורה שיטתו אף אם כל האריכות שהאריך בה. כי באמת שתי שאלות הושאלו, אם החופה מועילה, וזהו השאלה שאנו דנים בה, אבל גם שאלה אחרת דנו בה, האם רשות הקרובים למחותו מלכנס בחופה. ור״ת לא דן אלא בענין אם ברשותו להחליט לקיים החופה או שהם יכולים למחותו. כתב:
ושלחו לפני ר"ת ז"ל והשיב על הקטנה שנתקדשה לדעת ומת אביה ועברו עליה י״ב חדש וקטנה היא תימה הוא איך יעלה על לב איש שאינו יורשה שהרי לא נחלקו בהאיש מקדש אלא שלא יבא אביה וימחה ובתוך י״לֹ חדש אבל הכא לא יבא וימחה לעולם... ועוד יש ראיות אחרות ע"כ מאביאסף. ועיין דברי ר"ת בענין שכתבתי בראש פרק זה אמנם כה"ג שגם היא חפצה לעשות נישואין נמי ליכא מאן דפליג שאין הקרובים יכולים לעכב כדמשמע בפרק אף על פי:
ולהמעיין בכל האריכות שדילגנו עליו, בסוף דבריו משמע שלא רק שלא יכולים לעכב, אלא שגם יועיל החופה. אבל משמע קצת שהוא מדרבנן בעלמא. דבעינן דעת לחופה, אבל מדרבנן מ״מ יועיל. דהיינו שמסכים לעיקרונו של ה״ר אפרים רק חולק ואומר שמדברנן יועיל.
וכתב האור שמח:
אור שמח הל׳ אישות פרק י הלכה ב
וכיון שזכינו לזה נתבונן בקטנה שנתקדשה לדעת אביה, ומת אביה, אם ניסת אחר כן, אם מועיל הנשואין, בשלמא היכי שניסת שלא לדעת אביה אמרו בקדושין (מד, ב) דלא הוי נשואין, דהא חב לאביה, שמפסידו מעשה ידיה, וכמו דאמר בירושלמי פרק האיש מקדש (קידושין פ"ב ה"א) בנערה מודה ר"ל בנשואין שלא כל הימנה להשיא עצמה ולהפסיד מעשה ידיה לאביה, אבל באין כאן אב שפיר איכא למימר, דהא איתתא לאינסובי קיימא, וכבר נאסרה לכו"ע, א"כ זה הוי זכיה לה שתהא ניסת לבעלה, שיהא לה בעל שיתחייב לה בשאר כסות ועונה, ואי משום מעשה ידיה וירושתה וכי"ב הלא יכולה לומר איני ניזונית ואיני עושה, ועוד דהא מועיל סילוק ע"י תנאי, וא"כ היה נראה דצריך להיות מועיל מן התורה נשואין בקטנה דזה הוי זכות לגבי דידה, וזכין לקטן, לשיטת כמה פוסקים דזכיה מועיל מן התורה, וכן מורה לשון רש"י בגיטין (דף י, א) ופרכינן חזרה גופא איתא בקדושין כו', דאין כאן זכות הוא לה, דאסר לה אכו"ע, ומשום האי שטרא אינו מתחייב במזונותיה ע"ש.
ובאמת מתחלה חשבתי כן. אולם ראיתי בהגהות (הגהמי"י) פרק כ"ב (אות ב') בתשובת רבינו תם שדעתו ודעת רבינו אפרים דהנשואין הוי רק מדבריהם, וכמו קדושי קטנה, והובא זה בשולחן ערוך ברמ"א (א"ע) סימן ל"ז (סי"ד).
ד. חופה בשבת
וכן בירושלמי ריש כתובות כתבו שאסור לעשות חופה בשבת מכיון שאסור לעשות קנין בשבת. אמנם אפשר לומר בזה, גם קנין אגב אורחא אסור בשבת. דהא גם מוהר״ח הלוי ז״ל מודה שיש זכויות שהבעל מקבל בכניסתם לחופה, ואין מחלוקת בדבר. אלא שאין החופה בעיקר קנין, אלא תוצאה לכך הוא הקנין, וגם זו אסור. אבל יותר משמע שהירושלמי בצדו של ה״ר אפריים לעומתו של מוהר״ח הלוי ז״ל. וצריך העיון באיסור קנין בשבת אם אמנם אסור בתוצאה בעלמא.
ה. מחלוקת הרמב״ם והר״ן
ויש לדון בדבר, איך החופה משיגה לנישואין. וכבר הבאנו בשיעורי כללי מחלוקת הרמב״ם והר״ן הבהירה, שהרמב״ם ראה החופה כתחילת האישות, כמו שמפורש בתחילת פרק העשירי:
רמב"ם הלכות אישות פרק י
הלכה א: הארוסה אסורה לבעלה מדברי סופרים כל זמן שהיא בבית אביה, והבא על ארוסתו בבית חמיו מכין אותו מכת מרדות, ואפילו אם קידשה בביאה אסור לו לבוא עליה ביאה שנייה בבית אביה עד שיביא אותה לתוך ביתו ויתיחד עמה ויפרישנה לו, וייחוד זה הוא הנקרא כניסה לחופה והוא הנקרא נישואין בכל מקום, והבא על ארוסתו לשם נישואין אחר שקידשה משיערה בה קנאה ונעשית נשואה והרי היא אשתו לכל דבר. 
הלכה ב: כיון שנכנסה הארוסה לחופה הרי זו מותרת לו לבא עליה בכל עת שירצה והרי היא אשתו גמורה לכל דבר, ומשתכנס לחופה נקראת נשואה אף על פי שלא נבעלה והוא שתהיה ראויה לבעילה, אבל אם היתה נדה אף על פי שנכנסה לחופה ונתיחד עמה לא גמרו הנישואין והרי היא כארוסה עדיין. 
דעצם החופה להתחיל חיי האישות, והיא שלב הראשון ותשתית לביאה. וזהו שכתב אע״פ שלא נבעלה, דהו״א שאין נישואין אלא בביאה, אבל זוהי הלימוד בגמ׳ כתובות מ״ח שהבאנו, דא״כ היינו בתולה, אלא לאו נשואה ממש אלא אפ׳ ייחד ולא נבעלה. אף שביאה היא הנישואין באמיתיים, כבר מייחוד השלב הראשון נמצא, והיינו חופה. ולפיכך טען חופה שאינה ראויה לביאה אינה חופה, ופסק בזה דחופת נדה אינה ביאה. אמנם היה אפשר לחלוק על דבר זה הפרטי, לומר שגם נדה ראויה לביאה, דהיינו לאחר שתטהר, בעוד שבועה.
ויש מקום עיון לגבי המתח ברמב״ם בין ייחוד לבין ביאה עצמה. ונראה, שרוצה שיהיה ייחוד ברמת שלב הראשון המביא לביאה. אבל עצם העובדה שהם ביחסים של ייחוד שיכולים לבעול זה יוצר מעצמו החיים השותפים והנישואין. אכן מטעמים אלו יש לפקפק בקביעותו של הרמב״ם בחופת נדה כד כבר אמרנו. אבל נראה דעתו של הרמב״ם, כל עוד שאין אפשרות לביאה ראשונה היא פגיעה בעצם האינטימיות בהייחוד. וי״מ ברמב״ם שהעיקר הוא הביאה ולא הייחוד, ואין דבריהם נראין.
והר״ן חולק על דברי הרמב״ם, והפך הקדר על ראשו:
הר"ן על הרי"ף מסכת כתובות דף א עמוד א
אבל פירסה נדה כיון שאסורה להתיחד אי חופה היינו ייחוד לאו בת חופה היא ומיהו בדיעבד מהניא...
ואחרים אומרים דחופה לאו היינו יחוד... אלא חופה היינו כל שהביאה הבעל מבית אביה לביתו לשם נשואין וילפינן לה מדכתיב ואם בית אישה נדרה דמשמע דכל זמן שהיא בבית אישה הרי היא ברשותו... ולפי שאנו נוהגין עכשיו לעשות חופה בלא יחוד אין אנו מקפידין אם היא נדה אם לאו ומכל מקום כשר הדבר שלא תכנס לחופה עד שתטהר.
וההלכה נקבעה כדעת הר״ן בדבר.
ונחזור על דברי הגמרא:
תלמוד בבלי מסכת כתובות דף מח עמוד ב
ואימא: פרט שנכנסה לחופה ולא נבעלה! אמר רבא: אמר לי אמי, חופה בהדיא כתיבא: כי יהיה נערה בתולה מאורשה לאיש, נערה - ולא בוגרת, בתולה - ולא בעולה, מאורשה - ולא נשואה; מאי נשואה? אילימא נשואה ממש, היינו בתולה ולא בעולה! אלא לאו שנכנסה לחופה ולא נבעלה. 
לפי הרמב״ם וכל הדבר נידון על מישור האישות, בתולה ולא בעולה, וכמ״כ מאורשה ולא נשואה. והשאלה אינה אלא, ביאה ממש, או לאו דוקא אלא ייחוד די קרוב לביאה.
לעומתו לפי הר״ן, ההפך נכון, דאיננו דנים לגבי נשואה ממש כל עיקר, ואין הדבר על אישות נידון, אלא ארושה ולא נשואה, דהיינו מושג הבית, שהוא אחרת ממושג האישות. ויש מקום עיון בהחלפה בין סקילה לחנק. דהנה המזנה עם נערה עונשו חמורה, ולכאורה אינה מובנת, הלא הקשר בנשואה יותר אינטימי והפגם יותר הוא. אלא, שהסברה היא, כי החיוב סקילה מטעם היותה בבית אביה, וגם פגם הוא לאביה. ואינו מצד האישות, דאין לדבר זה אלא חיוב חנק. אבל לגבי היותה בבית אביה שייך איסור חמורה יותר. [א״ה ונ״ל כמו בן סורר ומורה.] לפיכך לדעתו של הר״ן כל השאלה היא לגבי הבית, אם היא בבית אביה, בסקילה, אבל כאשר יצאה, בחנק.
ו. דברי הרמ״א לגבי גדר החופה
ואף שהנפקא מינה הבולטת היא חופת נדה, עוד נפקא מינות ימצאו. דהיינו כללית אם יש צורך לייחוד כלל. ומביא לשאלה, מה זה נקרא חופה. ונידון ברמ״א:
שולחן ערוך אבן העזר הלכות קידושין סימן נה סעיף א
הארוסה, אסורה לבעלה מדברי סופרים, כל זמן שהיא בבית אביה... עד שיביא אותה לתוך ביתו ויתייחד עמה ויפרישנה לו, ויחוד זה הוא נקרא כניסה לחופה, והוא הנקרא נשואין בכל מקום. והבא על ארוסתו לשם נשואין, אחר שקידשה, משיערה בה, קנאה, ונעשית נשואה והרי היא כאשתו לכל דבר, וצריך לברך ברכת חתנים בבית החתן קודם הנשואין.
הגה: וי״א דחופה אינה יחוד, אלא כל שהביאה החתן לביתו לשם נשואין [כ"כ הר"ן בשי"א ריש כתובות]. וי״א שהחופה היא שפורסין סודר על ראשם בשעת הברכה [הב"י הביאו]. 
וי״א דחופת בתולה משיצאה בהינומא; ואלמנה, משנתייחדו [תוספות פ"ק דיומא].
והמנהג פשוט עכשיו לקרות חופה מקום שמכניסים שם יריעה פרוסה על גבי כלונסות, ומכניסים תחתיה החתן והכלה ברבים, ומקדשה שם ומברכין שם ברכת ארוסין ונשואין, ואח"כ מוליכים אותם לבית ואוכלים ביחד במקום צנוע, וזהו החופה הנוהגת עכשיו.
למעשה אנו אומרים שיש סמליות להייחוד להיותו הבית, אע״פ שלא השכיר בפועל, אבל יש מחמירים לשכור. אבל לדעתו של הרמב״ם כל הדברים הללו אין להם יידים ולא רגליים. רק לדעתו של הר״ן, אפשר לדון, האם ברמה הסמלית יש כאלו מסירה מהאב לבעל, אבל יש לפקפק בדבר. 
אבל אפשר לומר בכולם, ודוקא ביצאה בהינומא שהוא אינו אלא קלפי חוץ, כפי שכל העולם יוכר ויתודע שהיא נשואה, וממילא נשואה היא. א״כ דעה שלישית היא, שחופה אינה אלא להודיע לרבים שנשואין הם. ואם כן אפשר שהדבר דמי לדברי הדבר אברהם ודברינו בחליפין, ודו״ק.
ויש סוגיא שלמה ביבמות לגבי חופת פסולות. וסוגיא מסובכת אם הרבה פירושים היא. ולא ברור אם הוא אינו אלא חשש שיהיה להם ביאה, או שהוא פגם פנימי. אבל מתוך הסוגיא בדרך פשוטה, נראין כדברי הרמב״ם, שחופה בועלם הביאה היא.

II. שקו״ט בדרב הונא
א. קל וחומר דידיה
והדבר תלוי על המחלוקת רב הונא וחכמי דורו. דאמרינן:
תלמוד בבלי מסכת קידושין דף ה עמוד א
אמר רב הונא: חופה קונה מקל וחומר, ומה כסף שאינו מאכיל בתרומה - קונה, חופה שמאכלת בתרומה אינו דין שתקנה. 
והאמר עולא: דבר תורה, ארוסה בת ישראל אוכלת בתרומה, שנאמר: וכהן כי יקנה נפש קנין כספו, והאי קנין כספו הוא, ומה טעם אמרו אינה אוכלת? גזירה שמא ימזגו לה כוס בבית אביה ותשקנו לאחיה ולאחותיה!
הנחתו, אחת משנים. או לומר, לכאורה חופה סוג קנין הוא, כמו קידושין, וחופה כח קניין יתירה יש לה מקידושין, כי קונה קנין אישות אפילו להאכיל בתרומה. כזה בתוס׳ הרא״ש, דז״ל (לגבי דברי עולא בהמשך):
תוספות הרא"ש מסכת קידושין דף ה עמוד א
והאי קנין כספו היא. כיון שמושל עליה ומשועבדת לו מיקרי קנין כספו אפילו קנאה בשטר ובביאה.
שהאכילה בתרומה היא מדין קנין ממש. ובהמשך הגמרא דוחה וחוזרת על הק״ו.
אמנם אפשרות שנייה איכא. ולא נכנס לדון בקידושין כבית כי זה קצת בעיותי. אלא נומר, שלא כדברי מוהר״ח הלוי ז״ל, שכל מטרת קידושין היא תשתית לנישואין, כניסוח הרמב״ם בהקדמה להל׳ אישות, לישא אשה בכתובה וקידושין, וכדברי הרמב״ן שהקידושין חצי מצוה הם, והמצוה נגמרת בנישואין, כי הקידושין אינו אלא מתיר או תשתית לנישואין (וכבר הצענו כך בשיע׳ כללי ה׳ סימן I). א״כ ק״ו חופה יועיל לקידושין.
ואפשר שהיא היא השוק״ט, דמתחילה חשבו פירכת רב הונא מפן הקנין, ולפיכך הנוסח הוא ומה כסף שאינו מאכיל בתרומה קונה, חופה שמאכלת בתרומה אינו דין שתקנה, אבל אחר שדחה זאת משמעתא דעולא, חזרה וראו שדעתו של רב הונא אינו מדין קנין אלא מסברה כי כסף קונה הכל ואין לחופה ערך נוסף קנייני אלא אישותי, א״כ נתחלף השיטה לומר שכל הקידושין אינו אלא תשתית לנישואין ולפיכך ק״ו חופה יוכל לבנות תשתית לאישות דהא כל האישות היא בונה, ולפיכך אמרו:
תלמוד בבלי מסכת קידושין דף ה עמוד א
אלא פריך הכי: ומה כסף שאינו גומר קונה, [ה:] חופה שגומרת - אינו דין שתקנה. 
ב. מה לכסף... ביאה תוכיח
והיינו קושיית הגמרא לאחריו:
מה לכסף שכן פודין בו הקדשות ומעשר שני! 
דהיינו לומר, הלא הקידושין אינן לתשתית נישואין הם באים, דהא חזינן דכסף פועל בשביל הקדושה לפדות הקדשות ומעשר שני, ונראה הדבר שקידושין הוא דאסר לה אכ״ע כהקדש, וכבר דננו בדברי התוס׳ על אתר בפירושם הראשון. וא״כ הק״ו נופל מאליו. לחילופין אפשר לפרש דברי הגמרא כך, שקידושין קנין הם ולא אישות, דהא מצינו כסף כח קנין. והראשון עיקר, דדוקא הקשה מפדיון הקדשות ומע״ש.
וממשיכה:
ביאה תוכיח. מה לביאה שכן קונה ביבמה!
והנה באמרם, ביאה תוכיח, משמע שהם מניחים שהביאה היא קנין ולא תחילת אישות, אבל דוחתה, דיש לביאה אישות, שקונה ביבמה. דהיינו שביאה היא יותר אישות מאשר חופה. [א״ה דבר זה לא תפסתי וצ״ע אצלי.] וממשיכה:
כסף יוכיח. וחזר הדין: לא ראי זה כראי זה ולא ראי זה כראי זה, הצד השוה שבהן - שקונין בעלמא וקונין כאן, אף אני אביא חופה - שקונה בעלמא וקונה כאן. 
ג. מניינא דרישא למעוטי מאי
ואנו נשבוק השקו״ט לכרגע, ונעבור לדלעיל מיניה:
תלמוד בבלי מסכת קידושין דף ג עמוד א
מניינא דרישא למעוטי מאי, מניינא דסיפא למעוטי מאי? מניינא דרישא למעוטי חופה. ולרב הונא, דאמר: חופה קונה מק"ו, למעוטי מאי? למעוטי חליפין.
ולכאורה קשיא טובא, וכדברי רבא:
תלמוד בבלי מסכת קידושין דף ה עמוד ב
אמר רבא, שתי תשובות בדבר: חדא, דשלש תנן וד' לא תנן...
א"ל אביי, הא דקאמרת: ג' תנן וד' לא תנן, תנא מילתא דכתיבא בהדיא קתני, מילתא דלא כתיבא בהדיא לא קתני 
אבל אין דברי אביי נוחים עד די. ויש לדון. כי לדעתו של רב הונא, אם מקדש בכסף שטר וביאה, עושה קנין קידושין. אבל המקדש בחופה לא בקנין קידש אלא בתחילת אישות קידש. דהיינו, ג׳ תנן, כי הקידושין של רב הונא אין מקומם במכילתין כלל, אלא למסכת כתובות הם שייכים. שהיא מסלול אחר, של קידושי אישות. ולפיכך תנן האשה נקנית בג׳ דרכים, כי דרכו של רב הונא אינה קנין אלא אישות.
אבל אם כדברינו קשה מדברינו לעיל, דאין קל וחומר אלא בשני דברים באותו התחום. אבל אם נומר שקידושין תשתית לנישואין, כדברינו לעיל, מובן הק״ו. דכסף שטר וביאה הם תשתית לנישואין ברמת הקנין, אבל חופה היא תשתית בלי קנין, שעובר במסלול אחר. כי אישות צריכה הקשר. אפשר להיות זיקה, כיבוש דאיפ״ת, קידושין, או חופה [א״ה עי׳ דברינו בשיעור כללי (שכ״ה, I, ב)].
[א״ה ואחר השיעור שאלתי הרב, א״כ, מאי ק״ו איכא, הלא הם שני תחומים. השיב לי, ק״ו שפיר עבדא, דהא הנישואין אישות הן, רק שנצרכים לתשתית, ואם מצינו שתשתית של קנין מספקת לבנות עלה נישואין, ק״ו תשתית של אישות אשר היא היא מטרת הנישואין, שיסתפקת לבנות עלה נישואין.]

III. הערות הלכה למעשה
נקודה נוספת, יש נבוכה אם דוחים רב הונא או חוששין לו מספק, והר״ן והרמב״ן שתיהם דנו בדבר. וכתב הר״ן:
הר"ן על הרי"ף מסכת קידושין דף א עמוד א
בהלכות והרב אלפסי לא כתב מאי דאמרי' בגמרא [דף ג א] דמנינא דרישא למעוטי חופה וכתב דלמעוטי חליפין אתי כדאמרי' בגמרא אליביה דרב הונא ואעפ"כ לא כתבה לדרב הונא דאמר חופה [א:] קונה מק"ו וסובר הרמב"ן ז"ל דרפויי מרפייא בידיה וכדברי ר"ח ז"ל שאמר דספיקא היא משום דאפריק אליבא דרב הונא בגמ' כל מאי דאקשו עליה ומיהו ליכא למיסמך עלה לגמרי מדאמרי' בגמרא דמנינא דרישא למעוטי חופה ולפיכך הסתלק מן הספק ולא כתבה לדרב הונא ולא כתב ג"כ מאי דאמרי' דמנינא אתי למעוטי חופה אבל מר רב יהודאי גאון ז"ל כתב בהלכות פסוקות דיליה דליתא לדרב הונא וכן כתב בעל הלכות ז"ל דמדאמרינן דמנינא למעוטי חופה אלמא פשיטא להו דליתא.
ובימנו עושים הינומא קודם החופה. ובגמרא אמרו טעם הינומא סימן לבתולה למתים זוז. אבל בימינו טקס הוא. ורבינו הרא״ל ז״ל היה מייחד עדים לדבר. דלפי רב הונא חופה קונה, ואפשר שזו היא קידושין, וכדאי שיהיה עדים לכך. כמובן חומרא די בלא צורך, דהא אח״כ יקדש בטבעת. ואם חופה היא, הרי חופה לפני קידושין הוא. אמנם אינה חומרה קשה להעמיד. וגם יש לדבר נפק״מ אם החתן צריך עצמו לעשות הדבר, כי לפעמים האמא זריזה ובעצם היא עושה ולא החתן.
אבל למעשה, הנראה, דעיקר החופה חדר ייחוד הוא. אמנם היו קהילות שביטלו חדר הייחוד מטעם צניעות, אבל זה אין ראוי לסמוך עליו.כלל ו. דרשות לשטר
~ שיעורי הרב משה ליכטנשטיין, פרק האשה נקנית ~
1.8.33
I. שכן פודין בו הקדש	131
א. פתיחה
ב. הקדש כקנין
ג. שני מסלולים בהקדש
ד. פדיון מע״ש
II. שקו״ט בהקיש הויה ליציאה	136
א. אין קטיגור נעשה סניגור
ב. לקדש אשה בקרקע
מקורות	141

[א״ה דע לך כי עיקר השיעור הזה לא בענין שטר הוא, אלא עיון הוא בדרגות השקלא וטריא בדף ה׳ בהם נסה הגמרא ללמוד שטר מכסף, והסיקה שאי אפשר, ואז חזרה ואמרה ללמד שטר מהיקש הויה ליציאה. וענין קידושי שטר מבואר לקמן, כלל ט״ו.]

מקורות
(א) ומנין שאף בשטר...באישות מיהא לא אשכחן". (ב) ב. תוד"ה בפרוטה, עד "דילפינן מע"ע". מנחות ע"א: תוד"ה ומתירין. אגרות הגרי"ד פ"ז מהל' ערכין הי"ג ד"ה והנה הרמב"ם בה' מכירה כתב, עכ"פ. (ג) [גיטין ס"ה. תוד"ה ופדו. ר"ה ל"א: תוד"ה וביקש. רמב"ם הל' מע"ש פ"ב ה"ב. חי' ר' חיים הלוי, הל' מע"ש פ"ח ה"ז ד"ה והנה צ"ע, "ואשר יראה לומר...קנין הכסף לעשות החילול". (שם, ד"ה והנה בדברי, "ואשר יראה לומר...מקרא דונתן הכסף").] (ד) תוד"ה שכן, בחציו השני. רשב"א ב. ד"ה בדינר (הראשון), בחציו השני (מ"והאי שוה דינר וכו'). ר"ן על הרי"ף, א. באלפס, אמצע ד"ה בית שמאי, "מיהו איכא מאן דאמר...הרשב"א ז"ל". ספר העיטור, אות ק', קידושין (ראש עמ' 154 בהוצ' רמא"י), "וכי היכי…לאט קתני". מאירי עמ' 45 ד"ה וכן.


I. שכן פודין בו הקדש
א. פתיחה
הנה אמרינן:
תלמוד בבלי מסכת קידושין דף ה עמוד א
ומנין שאף בשטר? ודין הוא: ומה כסף שאין מוציא מכניס, שטר שמוציא אינו דין שמכניס.
מה לכסף שכן פודין בו הקדש ומעשר שני, תאמר שטר שאין פודין בו הקדש ומעשר שני, דכתיב: ונתן הכסף וקם לו?
אמר קרא: ויצאה והיתה, מקיש הויה ליציאה, מה יציאה בשטר, אף הויה נמי בשטר.
והנה כסף ושטר שתיהם קניינם מרובה. אבל לא כך בנו הק״ו בכאן. אלא מה כסף שאין מוציא מכניס כו׳. ולמה לא למדו במה מצינו פשוט, קיחה קיחה, האשה נקנית, מה מצינו שנקנית בכסף, גם בשטר תקנה. ולאו דוקא כסף תלמד מעפרון אלא קנין. אכן שיטת תורי״ד כבר ראינו שמדיאורייתא מקדשין בחליפין ואין עיכוב בו אלא מדרבנן. דהיינו שהיה אפשר לומר, ודין הוא, מה כסף מכניס, אף שטר מכניס.
ויהיה לדבר משמעיות בהמשך, דהיינו בדף ט׳, עד כמה שטר קידושין שטר קנין הוא, דאילו שטר קנין הוא, האשה צריכה לכתבה, דתמיד המוכר הוא הכותב, אבל אם אינו קנין, הבעל יכתב. וכן לשמה, אין צורך לשמה לשטר קנין. לכן, אם שטר מכסף נלמד או ממקור אחר, הוא שאלה קריטית לענין כמה נפקותות. [א״ה ע׳ תוס׳ ג. ואשה.]
והדחייה, מה לכסף שכן פודין בו הקדש ומע״ש. והוא מתיחס לשאלה די בסיסית. והוא על אופן פדיון ההקדשות.
ב. הקדש כקנין
ואם נתחיל מהקדש בדק הבית, הנראה, כי כאשר אדם מקדיש חפץ לגבוה לצורך בדק הבית, אמרינן אמריתו לגבוה כמסירתו להדיוט, ומשמע, כי הוא קנין להקדש כמו קנין להדיוט. וכן אמרינן בב״ק [עט:], גנב והקדיש משלם ד׳ וה׳ לבעלים, דמה לי מכרו לשמים מה לי מכרו להדיוט. והוא מתנה ממש. וכן בחולין:
תלמוד בבלי מסכת חולין דף קלט עמוד א
אבל במקדיש תרנגולתו לבדק הבית, דלאו קדשי מזבח, דקדושת דמים בעלמא הוא, כיון דמרדה פקעה קדושתייהו, וחייבת בשילוח; ושמואל אמר: כל היכא דאיתיה בבי גזא דרחמנא איתא, דכתיב לה' הארץ ומלואה; וכן אמר ר' יוחנן: במקדיש תרנגולתו לבדק הבית ומרדה, אמר ליה רבי שמעון בן לקיש: וכיון שמרדה פקעה ליה קדושתה! אמר ליה: בבי גזא דרחמנא איתא, דכתיב לה' הארץ ומלואה. 
ורמי דר' יוחנן אדר' יוחנן, ורמי דר' שמעון בן לקיש אדר"ש בן לקיש, דאיתמר: מנה זה לבדק הבית ונגנבו או נאבדו, רבי יוחנן אמר חייב באחריותן עד שיבואו לידי גזבר, וריש לקיש אמר: כל היכא דאיתיה - בבי גזא דרחמנא איתיה, דכתיב לה' הארץ ומלואה, קשיא דריש לקיש אדריש לקיש, קשיא דר' יוחנן אדר' יוחנן! 
מצד אחד, קנין ממוני הוא, כאשר בורח אובד בעלותו, ומצד שני, כל היכי דאיתא בבי גזא דרחמנא איתא. דשאני הקדש מהדיוט רק בזה דאין צורך להעביר החפץ מיד ליד במתנה לגבוה, דהא כל היכי דאיתא בידו הוא.
א״כ כאשר באנו לפדות הקדש, הלא נומר דהוא הדין, שהמקדש מוכר החפץ לההדיוט כמו שאר מכירות שבעולם, והוא קנין ממש.
ההבדל היחידי, שממון הקדש קדוש הוא. אבל הדבר מתחיל בהיותו ממון הקדש, ורק שלזה יש נפק״מ דהיינו שהוא קדוש.
ולשיטת ר׳ יוחנן, דמדאורייתא מעות קונות, אבל מדרבנן לא, בהקדש יקנה כבר במעות בלא משיכה כלל.
ג. שני מסלולים בהקדש
ברם אפשר להבין כל הדבר בדרך אחרת. ובתוס׳ בריש מכילתין ד״ה בפרוטה, דנו במקור שוה כסף ככסף בכל דבר. ושם ביארנו כי בדין משכר סתמי של שווי בשווי ברור בלא מקור ששו״כ ככסף הוא.
והנה פדיון הקדש, בניגוד לקנין, יש לו תופעה ייחודית, והוא חומש. ומצינו חומש באשם גזילות, ובזר שאכל תרומה בשוגג, ובמעילה. ונראה כי תפקידו של החומש בכל המקומות, כפרה. דמצינו דיון בב״ק אם חומש ממון הוא או כפרה. אבל הנראה עיקר דכפרה היא. זר שאכל תרומה בשוגג חייב חומש, אבל במזיד לא, והרי למדת שאינו דבר ממוני אלא כפרה הוא. והוא בדרך כלל תוצאת פגיעה בקדושה. והנה החומש של פדיון הקדש אינו אלא בכאשר הבעלים הם הפודים.
והוי יודע, כי ההקדש נתחלל על הפרוטה. ואין אונאה על הקדש. ומ״מ ברור שאיסור איכא בהערמת ההקדש. אלא שורש הענין נראה, כי אין ההקדשות הסכם ממונית. 
ובתוס׳ מנחות, וכן בתר״פ ב״מ, חידשו:
תוספות מסכת מנחות דף עא עמוד ב
ומתירין גמזיות של הקדש. וא"ת ויחללו שוה מנה על שוה פרוטה דבזמן הזה שרי אפילו לכתחילה כדמוכח בסוף המקדיש שדהו (ערכין דף כט.) וי"ל… אי נמי דוקא בעלים הוא דיכול לפדות שוה מנה על שוה פרוטה דאין סברא שיוכל כל אחד לפדות הקדש חבירו שוה מנה על שוה פרוטה ויקחנו לעצמו. 
לשיטתם, שני מסלולים איתא בהקדש. הראשון, מכירת ההקדש לאחר, והוא שוה בשוה. ובזה ההקדש הוא מוכר גמור. השני, כאשר הבעלים פודים, אפ׳ בשו״פ. ביאר מוהר״א ז״ל, שכאשר הבעלים פודים אינם אלא מבטלים ההקדשה. והיות שהבעלים הם יצרו הקדושה, ביכולתם לבטלו. דהיינו כאשר הקדיש, הלא אין הבעלים אלא מרא קמא. לכן העדיף הניסוח, דהוא דין חרטה בעצם, ביטל ההקדשה. לכן יצטרך חומש, וכן די בפרוטה.
והנה אמרה הגמרא אצלינו, מה לכסף שכן פודין בו הקדש ומעשר שני, תאמר שטר שאין פודין בו הקדש ומעשר שני, דכתיב: ונתן הכסף וקם לו. ומצאת שהכסף ביכולתו להקדיש. ובודאי לדעת התוס׳ בדף ב׳, דאסר לה אכ״ע כהקדש כהקדש ממש הוא. אבל אפ׳ בלא״ה, כאשר באנו לומר שניתן לעשות פעולת טקסית ע״י כסף, מי יימר לך שכן הוא בשטר. כי כסף עדיפא לפעולות טקסיות.
ואין אנו סוגרים בסברת הדבר, אמאי יהיה תועלת זה בכסף לעשות דברים טקסיים, אפ׳ אינם קשורים לקנין. אבל ככה מצאנו בסוגיות. שהכסף הוא דבר סמלי במהותו. [א״ה ולי נראה ללמוד דבר זה מקרא דמחצית השקל בשקל הקודש ודו״ק. וכאשר הצעתי כן בשיעור, דחתו רבינו שליט״א, כי מחצית השקל אינו דין הקדש דוקא אלא שותפות העם בקרבנות.]
ויש לצרף לכאן, במה שכבר חקרנו בענין דאסר לה אכ״ע כהקדש, דצריך לדון, האם איסור א״א וזיקת האשה לבעלה הם נפרדים, ואיסור לשוק והיתר לבעל שני עולמים שונים הם, או דילמא בגלל שמותרת ומיועדת לבעלה ממילא אסורה לשוק ואי אפשר לפצל בדבר כלל. ויש לומר, שכן הוא השאלה בהקדש. האם אפשר שיהיה דבר מבחינה ממונית שייך להקדש אבל לא קדוש. או שהם משולבים זה בזה. דהיינו האם עולם הקדושה ועולם הממון שבהקדש נפרדים או אותו דבר. האם אפשר מאן דהו לומר להקדש, הילך חפץ זו, בתנאי שיהיה חולין. או שברגע שהקנה להקדש, נקדש ממילא. ובב״מ דנו במקרה מעין זה. ובב״ב פרק חמישי, אם להקדש יש קנין חצר, וכתב הרמב״ן בדף ע״ט לשם, שאכן הקדש קונה בחצר, והנה א״כ מי הקדיש אותו, ואין דעת לקדש בזה, אלא שיש לומר ברגע ששייך להקדש ממילא קדוש הוא. וכן גידולי הקדש יש לחקור בהם כענין הזה.
והנה הפשוט לומר, שקדושה נוצרת ע״י בשר ודם, ואפשר שאין לו כלל אפשרות חילול, דכאשר הוקדש שייך לה׳, דקדושה היא עמידה לפני ה׳, וכאשר החפץ שלה׳ הוא אין שום אפשרות לחלל דנתינה לגבוה איכא לקיחה ממנה ליכא. אבל חידשה התורה שגם לחלל אפשר ע״י אדם, ונתן הכסף וקם לו. א״כ האדם ביכולתו לקדש וכן לחלל. ויש לשאול בדבר, מי נתן לאדם רשות בכך, הרי כבר יצא מרשותו לרשות הקדש וכנ״ל. וצריך א״כ לומר, שיש עדיין קשר בעלים אחר הקדשה. או לומר כדברי רשהתוה״י ז״ל. לחלופין, אפשר לומר, כי לאדם יש זכות קידוש וחילול. דכאשר אדם נתן קדושה לחפץ, והנה המנוף הוא ההקדשה, אף שלאחר זה שייך לגבוה גם מבחינה ממונית, אין זה עיקר הענין. והעד, המקדיש בהמה לקרבן, ודאי עדיין בעלים נקרא, והוא הסומך והוא המתכפר בו. וכן אפשר בקדשי בדק הבית, וכתב על זה הגר״מ הלוי בחידושיו על הרמב״ם. ולשבר את האוזן, אם אדם הקדיש ספר תורה לבית כנסת, עדיין נקרא ספר תורה של פלוני. ואע״פ שמבחינה ממונית הרי של ביה״כ הוא. למרות זאת, המקדיש נשאר ברמה האישית הבעלים. אף שיצא מבעלות ממונית. ולכן נמי ה״ה בזכותו לחלל. ושוב אין אנו צריכים לדברי רשהתוה״י ז״ל.
וראיה לדברינו, סתירה ידועה בב״ק, גנב והקדיש אם שלם ד׳ וה׳, דמקום אחד אמרינן מעיקרא תורא דראובן והשתא נמי תורה דראובן, ובמקום אחר, מה לי מכר לגבוה מ״ל מכר להדיוט. ויישבו התוס׳, כאן בקידושי בדה״ב, כאן בקידושי מזבח. והא קשיא, אין זה תורא דראובן גם בכך, דאין אין לא בעלות ממונית עליו. אלא צ״ל כדברינו, דבעלות אישות יש לו.
והיסוד, שיש מערכת יחסים של אדם לחפץ, היינו בעלות אישית, ויש מערכת כלכלית גם כן, והוא בעלות הממונית. וכן בפרק יש נוחלים, עולה השאלה כמה פעמים, שאם יש חמשה גביעות לחמשה בנים, אבל אחד מהם שוה יותר מהם, ובמחינה סינטימנטלי שווים הם, מה הדין.
ואף שהיחס האישי בדרך כלל נובע משימוש, ולא משווי, אין לטעות ולהשוות דברינו לדברינו לעיל בשווי לעומת שימוש החפץ, כי אז שניהם באופן כלכלי כוונו, שימוש כלכלי בחפץ, שווי כלכלי. אך כאן אין זכות כלכלי בו, אלא בעלים יש לו בחינת היחס. שבחינת הגברא הוא הבעלים, אף שמבחינת החפצא של הקדש הוא.
ובאיגרות הגרי״ד כתוב:
אמנם הביאור הפשוט דהם שני… דין קנין פשוט… משא״כ… ואי אפשר… מהקדש. כו׳. אמנם דין פדיון… דין קנין כסף (טכניקא של הכסף). 
ד. פדיון מע״ש
ובקיצור נמרץ נעיר, שדיון דומה עולה לגבי מע״ש. אשר גם שם שני הצדדים מקיימים. האם האדם מעביר הפירות לכסף להעבירם לפירות, והוא קנין גמור. או שמדובר לא בפעולה קניינית אלא בפעולה קדושתית. והתוס׳ בר״ה [לא:] עיקר לדיון. ששם דנו האם דין חילול שוה מנה על שוה פרוטה גם אמור לגבי מע״ש או רק בהקדש נאמר. והלכה למעשה כך אנו נוהגים לחלל הכל על שוה פרוטה. וכתב הרמב״ם על זה:
רמב"ם הלכות מעשר שני ונטע רבעי פרק ב הלכה ב
מדת חסידות שפודין מע"ש בזמן הזה בשוויו כדרך שפודין אותו בפני הבית, והורו הגאונים שאם רצה לפדות שוה מנה בפרוטה לכתחלה בזה"ז פודה, לא יהיה זה חמור מן הקודש ומשליך הפרוטה לים הגדול.
וברור בדבריו שהוא מועיל, ואין הדיון אלא האם ראוי לעשות כן אם לא. ולכאורה הוא אותו השאלה, האם סובר אני שקנין הוא ויהיה בו אונאה, ואי אפשר פרוטה במנה, או שהוא פעולה פורמלית דתית ואפשר.
ודיון נרחב הוא אצל הבריסקיים, וכתב מוהר״ח הלוי ז״ל:
חידושי ר' חיים הלוי הלכות מעשר שני ונטע רבעי פרק ח
ואשר יראה לומר בזה, דהנה בפדיון מעשר שני איכא שני דברים, חדא עצם החילול מה שמתחלל קדושת המעשר שני על החולין, ועוד יש בזה דין קנין כסף, דמעשה זו גופה של חילול יסוד חלות דינה הוא מדין קנין כסף, שהחולין נעשין כסף קנין לעשית מעשה זו של חילול, וע"י דין קנין כסף הוא דמיקיימא וחלה מעשה זו של חילול...
והוא הלך בדרך הקנין. והוא עוד נידון בחידושי הגר״מ הלוי, וכן באגרות רבינו הגדול ז״ל. והנה תרומה נכסי כהן הוא. כי אין לו חלק ונחלה עמך. וכן הקדש. אבל מע״ש נשאר אצל הבעלים. ותרומה באופן בסיסי הוא קדושת החפצא כמו קדשים, ומצוה הוא לאכלו בקדושה. אבל במע״ש, אינו מתחיל הענין מקדושתו אלא ההפך, מהצורך לאוכלו בקדושה הוא נקדש. א״כ המוקד בגברא האוכל ולא בחפץ הקדוש. והוא קיום בושמחת לפני ה׳ אלוקיך. אמנם חלקו תנאים בפ״ב דקידושין אם ממון גבוה או ממון הדיוט הוא. ויהיה מסלול הקנין א״כ יותר בעיותי.
ובתוס׳ גיטין [סה.] דנו בקטן שפדה מע״ש לצורך אביו. הקשו התוס׳, קטן אין לו קנין ומע״ש קנין הוא. וז״ל:
תוספות מסכת גיטין דף סה עמוד א
ופדו בהן מעשר שני. וא"ת ומאי מהני פדיית קטן והא אין מעשה קטן כלום ובת"כ (פרשת בחקותי) ממעט קטן שאינו פודה מעשר שני ותנן נמי (תרומות פ"א מ"א) חמשה לא יתרומו וקטן חד מנייהו ולעיל בהניזקין (דף נב.) תניא אפוטרופין תורמין ומעשרין משמע אבל קטן לא ומאי שנא פדיית מעשר מתרומה.
וי"ל דאתיא כמ"ד במס' תרומות (פ"א מ"ג) דהגיעו לעונת נדרים כשם שנדרן נדר כך תרומתן תרומה וכשם שחל שם תרומה על פיו ומשתרי טבל באכילה ה"נ מתחלל מעשר שני על ידו.
וא"ת היאך פודה לאחרים הא אפי' למ"ד זוכה לאחרים היינו כשדעת אחרת מקנה אותו לאחרים ופדיית מעשר נהי דחשבינן ליה כזוכה לאחרים מ"מ אין דעת אחרת מקנה אותו לאחרים ע"י זכיית קטן והוי כמו מציאה דלא זכי מדאורייתא.
וי"ל כיון דמופלא הסמוך לאיש דאורייתא ותרומתו תרומה וחילולו חילול אם לגבי ממון זוכה לאחרים מן התורה כשדעת אחרת מקנה אותו א"כ לענין חילול מעשר יש לו להועיל אפי' בלא דעת אחרת אבל לרב חסדא דאינו זוכה לאחרים אף על פי שלעצמו זוכה גם בחילול מעשר לא יזכה לאחרים בחילול אף על פי שלעצמו מחלל.
והנה דין מופלא הסמוך לאיש, הוא דין בנדרים, ואין לו השלכה לגבי גו״ק, ולא לגבי קניינים כלל, ואין קטן יכול לקדש בהיותו מופלא סמוך לאיש, וזה ברור. כי דין הוא בהל׳ הפלאה בעלמא הוא. וא״כ יעלה תירוץ התוס׳ בכאן, לומר שחילול הוא בעצם הפך ההפרשה, ודין בהל׳ הפלאה הוא. ויש לע׳ בדברי הרשב״א על אתר.

II. שקו״ט בהקיש הויה ליציאה
א. אין קטיגור נעשה סניגור
ואצלינו בסוגיא:
תלמוד בבלי מסכת קידושין דף ה עמוד א
אמר קרא ויצאה והיתה, מקיש הויה ליציאה, מה יציאה בשטר, אף הויה נמי בשטר.
א״כ ירדה הגמרא מן נסיונו ללמוד שטר מתחום הקנין, ובאה ללמוד שטר מתחום האישי, דהיינו שטר גיטין המפשיע על מעמד האישי של האשה מא״א לפנויה, כן בשטר קידושין. וכבר ביארנו שיהיה נפקותות הרבה לזה.
ההמשך שם:
ואקיש נמי יציאה להויה, מה הויה בכסף, אף יציאה בכסף!
הנראה, שיש שתי אפשריות בכסף, קנין או פעולה סמלית טקסית. אם כקנין, יש לומר, כשם שנקנית, כך קונה את עצמה. וכדין עמה העבריה. אמת שיתקשה ההיקש לשטר, אא״כ נומר שגם הוא קנייני. אם כטקס, יותר דומיא דשטר, כשם שאוסר כך מתיר. וזה ניחא טפי, וגם בונה על דלעיל מיניה, שהושוו כסף פדיון הקדש לקידושי כסף.
וההמשך:
אמר אביי, יאמרו: כסף מכניס כסף מוציא, סניגור יעשה קטיגור? אי הכי, שטר נמי יאמרו: שטר מוציא שטר מכניס, קטיגור יעשה סניגור? מילי דהאי שטרא לחוד, ומילי דהאי שטרא לחוד. הכא נמי האי כספא לחוד, והאי כספא לחוד! טיבעא מיהא חד הוא.
ואין דברי אביי מובנים אם בקנין דנים, דהא כל קניינים כך הם, יוצא ומכניס, וקטיגור נעשה סניגור. אך אם נעסוק בכסף סימלי, יותר מובן, שיש סמל להכנסה לחוד, לייצור זיקה ביניהם, וסמל אחר להוציא. א״כ טענתו, שההו״א הוא שכסף סמלי הוא א״כ יועיל להוציא כמו להכניס. אבל שטר גירושין, מילי דהאי לחוד ומילי דהאי לחוד, ממילא אין זה סימליות שבשטר עצמו, אלא הטקסט הוא המגרש. ויסוד דברי אביי ימצו סמך מדברינו לעיל, שהכסף הוא קירוב הדעת וריצוי, כפרחים וטבעת. וא״כ לא יעשה סניגור.
ודברי רבא:
רבא אמר, אמר קרא: וכתב לה, בכתיבה מתגרשת, ואינה מתגרשת בכסף. ואימא: בכתיבה מתגרשת, ואינה מתקדשת בכתיבה! הא כתיב: ויצאה והיתה, מקיש וכו'. ומה ראית? מסתברא, קאי בגירושין ממעט גירושין, קאי בגירושין וממעט קידושין?
ויש להוסיף נקודה. כסף מועיל לקידושין ולא לגירושין. ומדוע לא מתגרשת בכסף. נראה כי באישות יש מרכיב קנין, אבל גם מרכיב האישות. והנה יהיה איסימטריה בין יצירת נישואין ובין פירוקם. דהנישואין נוצרת בשני שלבים, הקידושין והחופה, ושניהם דאורייתא. וההגיון הנותן על פניו, שיצטרך שני שלבים גם לפרק. והנראה שאה״נ, שיש שני שלבים בגירושין. אבל שניהם ע״י הגט [א״ה היינו הנישואין ע״י הכתיבה והקידושין ע״י המסירה, וכיו״ב, וכתבתיהו בסיכומי לפ״ב דגיטין שכ״ז I ג]. והנה אף אם כסף מכניס, אינו מכניס לנישואין, רק לקידושין, שיוצר קנין, וזהו סמלית הכסף באמת. ונחסר הנישואין עד החופה. ולגרש, אי אפשר להסתפק בתירוכי הקנין בעלמא, דגם האישות צריכים אנו לפרוק. וכן בחליצה הצענו, שהחליצה מבטא את האישות ולא את הקנין, כי החליצה מבטלת את הייבום. וע׳ במאמרינו בספר מאמר יבמין. [א״ה וגם אני כתיבתיהו בסיכומי לפ״ב דגיטין, שכ״א סימן II] ואין לחליצה כח על הקנין, ואינה מתגרשת. רק השטר יכול לבטא גם קנין גם אישות יחד. (ואפ׳ לדברינו לעיל שהקידושין אפשר שיש בו סוג תחילתא דאישות, אין בו אישות דנישואין שיגרר אחר הכסף.)
וגירושי ארוסה, צ״ע, הלא יהיה אפשר לגרשה מן הקנין בלבד. ולא מצינו הבחנות ברמת דאורייתא בין גירושי ארוסה לבין גירושי נשואה. אבל מצינו מקומות שיתבטלו הנישואין והאירוסין ישארו, כמו שיטת ר״ש בגיטין דף י״ח [א״ה וכן שיטת רשב״ם ב״ב קמו:, וביש״ש גיטין פ״ב סי׳ ד׳. ודע לך דדברים אלו נידונים בהרחבה במאמרו של רבינו שליט״א הנדפס בעלון שבות 148, והשייך בעיקר הוא חלק II שם]. 
ב. לקדש אשה בקרקע
ובראשונים העלו שקידושי שטר פסולים במחובר. וסבירות גבוה שיפסל השטר. אבל העלו הראשונים עוד, מה לגבי כסף מחובר. וכתבו התוס׳:
תוספות מסכת קידושין דף ה עמוד א
וא"ת ונימא ק"ו מקרקעות שאינן מוציאות אפ"ה מכניסות פי' דאדם יכול לקדש אשה בקרקע ואינה מתגרשת בקרקע והתם ליכא למיפרך שכן פודין בו הקדש וי"ל דאיכא למיפרך מה לקרקע שכן קונין מטלטלין אגבן תאמר בשטר וא"ת מטלטלין יוכיחו שאין קונין אגבן ואינן מוציאות ומכניסות אף אני אביא שטר וי"ל מה למטלטלין שכן פודין בו הקדש.
וכן סביר, דהא הקרקע שוה כסף גם הוא. ואין התוס׳ דנו בראיות ודחיות כלל, אלא הניחו אותו כפשוט. ואעפ״כ התלבטו הראשונים בדבר. דכתב העיטור:
ספר העיטור אות ק
וכי היכי דמקשי' הוויה ליציא' לגבי לשמה הכי נמי לענין תלוש כדמוכח בפ"ק דגיטין…
אמנם לא פי׳ הוא עצמו כוונתו, דאפשר שלא כיוון אלא לדון בקידושי שטר.
(והנה הוא גם תלוי בשאלה הכללית, עד כמה יש צורך במעשה קידושין. דהא איזו מעשה יהיה בנתינת הקרקע לאשה. למשל, טלי גיטך מעל גבי קרקע. ומוקד הסוגיא בדף ח׳ ע״ב, ושם נטפל. ועוד יש לעיין בגיטין דף כ״א ע״א.)
וכתב הרשב״א:
חידושי הרשב"א מסכת קידושין דף ב עמוד א
והאי שוה דינר דקתני איכא למימר דדוקא מטלטלי אבל נתן לה קרקע בקדושיה אינה מקודשת וכן במחובר לקרקע וכדמוכח ברפ"ק דגיטין (ט' ב') גמ' אחד גיטי נשים ואחד שחרורי עבדים, דאקשי' והא איכא מחובר ואסיקנא כי קתני מלתא דליתא בקדושין מלתא דאיתא בקידושין לא קתני אלמא המקדש במחובר לקרקע אינה מקודשת, וכן כתב הרב בעל העיטור ז"ל דמקשינן הויה ליציאה מה יציאה במחובר לקרקע לא אף הויה במחובר לקרקע לא.
אלא דקשי' לי הא דתניא בתוס' דמכלתין פ"ד המקדש באשירה ובפירותיה בעיר הנדחת וביושביה בבימוס ומה שעליו במרקוליס ומה שעליו וכל דבר שחל עליו איסור ע"ז כולם אף על פי שמכרן וקדש בדמיהן אינה מקודשת, קתני בעיר הנדחת ובאשרה שהם קרקע ומחובר לקרקע וטעמא משום שחל שם ע"ז עליו אינה מקודשת הא בעלמא מקודשת.
וי"ל דהתם לא אצטריך אלא משום מכרן וקדש בדמיהן דטעמא דעיר הנדחת או אשירה הא בעלמא דהיתירא מקודשת אבל בעיר גופה או באשירה גופה בעודה מחוברת בקרקע אפילו דהיתירא נמי אינה מקודשת דבמחובר אינה מקודשת משום דכתיב ויצאה והיתה, וא"נ י"ל דנתן לה קרקע בקדושיה בתורת כסף מקודשת וההיא דפ"ק דגיטין בשטר אירוסין קאמר שאם כתבו על המחובר לקרקע ונתנו לה אינה מקודשת דומיא דגט דמקשינן הויה ליציאה, וזה עיקר.
וככל שמדובר על כסף טקסי סמלי הבעיה לקדש בקרקע יהיה יותר מובנת. והטעם, כי אין הקרקע חפץ שאדם יוצר, לפיכך אין פעולות טקסיים בו, כי האדם נמצא על הקרקע ואין הקרקע נמצא אצלו. וכסף שמים עליו תמונת מלך וכדומה, והופך להיות דבר סמלי. ויש צורך בחפץ לעשות דבר סמלי. ואין הקרקע חפץ.
ומ״מ להלכה מקדשים בקרקע, וכנטיית רוב הראשונים.כלל ז. אמירה בקידושין
~ שיעורי הרב משה ליכטנשטיין, פרק האשה נקנית ~
א.
I. סקירה בשיטות הראשונים	142
II. מקומה של האמירה בקידושין	146
ב.
III. עסוקים באותו ענין	151
ג.
III. ידים בהפלאה ובקידושין	159

מקורות
אמירה: (א) הסוגיא ה: - ו. (יש ללמוד את הסוגיא עד הנקודותיים ו. למטה, מבלי להתעכב בשלב זה על פרטי סוגיית ידים מוכיחות). תוספתא פ"א ה"א. (ב) ה: חי' הרשב"א ד"ה הא נתן. תורי"ד ד"ה ואיבעית אימא. מאירי ד"ה עיקר קידושי כסף (וד"ה כתבו בתוספות). שיטה לא נודע למי ד"ה ספקא הוי. חי' הריטב"א ד"ה ואיבעית אימא. משנה למלך הל' אישות פ"ג ה"ב. ו. תורי"ד ד"ה אי דיהיב. ז. תוס' ד"ה ונפשטו. (ג) תוד"ה הא נתן. רמב"ן ד"ה הא נתן. רא"ש סוסי' א' (מ"תנו רבנן כיצד בכסף וכו' "). (ד) רשב"א ד"ה אבל נתן. תוס' ר"י הזקן ו. מן השורה השלישית הרחבה ("במאי עסקינן…לשון קידושין"). (ה) רמב"ם הל' אישות פ"ג ה"א-ב', ה"ו-ח'. (ו) ב. רש"י ד"ה בכסף ובשטר. ד: תוד"ה כתב. ה: חי' הריטב"א בסוף ה: (עמ' מ"ג-ד' בהוצ' מוסה"ק) "מיהו כל היכי וכו' ". רמב"ם הל' אישות פ"ג ה"ה. (ז) עסוקין באותו ענין. מעשר שני פ"ד מ"ז (משנה ראשונה שם). רמב"ם הל' מעשר שני פ"ד ה"א ובראב"ד שם. ירושלמי מע"ש פ"ד ה"ד "מהו צריך לפרש...גט הוא" (=ירושלמי גיטין פ"ו ה"א, מ"מה תני אי אפשר…באותו ענין היא מחלוקת"). רשב"א ו. ד"ה אמר אביי (שנות אליהו מעשר שני פ"ד מ"ז). מאירי ד"ה צריך שתדע. מרדכי סי' תע"ז. (ח) רשב"א נ"א: ד"ה אפי' הכי. יראים סי' ז', מ"אדם שיש לו בנות (י.)…אתי שפיר" (י"ב.). [ניתן לדלג על הקטע "וראיה לדבר (י.)…מוחלפת השיטה" (י"א.); עיקר הענין בקטע בראש י"א:.] (מרדכי סי' תקכ"א "תשובת הר"ם ז"ל וכו' ").
ידים: (א) רקע לסוגית ידות. נדרים ג. "וידות היכא כתיב...ידות נדרים כנדרים". (ב) ר"ן סוד"ה כל כינויי, מ"וידות נדרים הוא וכו' ". קידושין ה: חי' הריטב"א ד"ה אמר שמואל. ב. ידים שאינן מוכיחות. קידושין ה: "אמר שמואל בקידושין...דאמר לי". נדרים ה: "לימא קסבר שמואל… בעלמא מי שמעית ליה". קידושין ה: תוד"ה הכא (נדרים ה: תוד"ה ואמאי, מ"ור"י מחלק וכו' "). ר"ן נדרים ו. ד"ה ורבא אמר, עד "ואין לשבש הספרים" (פי' הרא"ש שם ד"ה והא מפני, "משמע דפשיטא ליה דיד וכו' "; פרטי המקרה עליו נסוב הרא"ש אינם נצרכים להבנת הענין). (ג) נדרים ו: בעי רב פפא...אמר ליה לאביי". תוד"ה יש יד לקידושין (וד"ה או דילמא). [קרן אורה ד"ה בעי רב פפא].  א.
3.8.33
I. סקירה בשיטות הראשונים	142
א. פתיחה
ב. כי יקח היינו נתינה ואמירה
ג. עיקר הקיחה היינו נתינת הכסף
ד. אמירה בלא נתינה
II. מקומה של האמירה בקידושין	146
א. פתיחה
ב. אמירה בקנין קרקע
ג. קושי מדין עסוקים באותו ענין
ד. אמירה לצורך קירוב הדעת
ה. הערות נוספות

I. סקירה בשיטות הראשונים
א. פתיחה
אמרינן:
תלמוד בבלי מסכת קידושין דף ה עמוד ב
ת"ר: כיצד בכסף? נתן לה כסף או שוה כסף, ואמר לה הרי את מקודשת לי הרי את מאורסת לי הרי את לי לאינתו הרי זו מקודשת; אבל היא שנתנה, ואמרה היא הריני מקודשת לך, הריני מאורסת לך, הריני לך לאינתו אינה מקודשת.
והוא מהתוספתא בריש מכילתין. ולענין צורך הנתינה בגבר, זה פשוט וברור. אבל האמירה שהכניסה לכאן, מה מקומו. ולכאורה פשטא דמילתא, הנתינה עיקר, והאמירה אינה אלא ספיח מלווה אותה.
ובא רב פפא והפך האמריה גם היא למרכיב עיקרי:
מתקיף לה רב פפא: טעמא דנתן הוא ואמר הוא, הא נתן הוא ואמרה היא אינה מקודשת, אימא סיפא: אבל היא שנתנה לו ואמרה היא לא הוו קידושין; טעמא דנתנה היא ואמרה היא, הא נתן הוא ואמרה היא הוו קידושין!
א״כ שני מרכיבים יש, נתינה וגם אמירה, ושוה ערך הם, ואין האמירה ספיח לנתינה בעלמא, והוא כמו שיש הוצאה והנחה בהל׳ שבת, וכו׳.
המשך הגמרא כך היא:
רישא דוקא, סיפא כדי נסבה.
ולפ״ז, באמת כדברינו, ואין משמעות לאמירה, והעיקר נתינה ולא נקפיד על האמירה כלל, אלא ספיח לנתינה בעלמא הוא.
אבל זאת לא קיבלה הגמרא:
ותני סיפא מילתא דסתרא לה לרישא? אלא ה"ק: נתן הוא ואמר הוא פשיטא דהוו קידושין, נתן הוא ואמרה היא נעשה כמי שנתנה היא ואמרה היא, ולא הוו קידושין.
והנה הנוסח, נעשה כמי שנתנה היא ואמרה היא, ולא הוו קידושין, כי האמירה עיקר גדול הוא בקידושין. גם לפי האב״א אשר הוא יותר מרוגע:
ואב"א: נתן הוא ואמר הוא מקודשת, נתנה היא ואמרה היא אינה מקודשת, נתן הוא ואמרה היא ספיקא היא וחיישינן מדרבנן. 
א״כ נתקבלה הנחתו של רב פפא גם למסנקא אף שתירצו לקושיותו, לא עיקר הנחת הקושיא דחתו, אלא תירוץ לשוני נתנו על בסיסה.
ב. כי יקח היינו נתינה ואמירה
ופירש״י:
רש"י מסכת קידושין דף ה עמוד ב
נתן הוא. דמי לכי יקח איש: ואמרה היא. דמי לתקח אשה לאיש. 
שנתן הוא ואמרה היא יש לו מתך בין שני מרכיבים, שמצד אחד הוא לוקח ומצד השני היא לוקחת. ותראה עוד כזה ברשב״א:
חידושי הרשב"א מסכת קידושין דף ה עמוד ב
ה"פ דכי יקח משמע שכל הלקוחין דהיינו נתינה ואמירה תלוין בו וכשאמרה היא הו"ל כי תקיח את עצמה וכן פירשו בתוס'. 
לפי תיאורו, נתינה ואמירה הם הם הקיחה, בשני שלבים.
אכן בריטב״א:
חידושי הריטב"א מסכת קידושין דף ה עמוד ב
ודאי אמירה שלו בעינן דכתיב כי יקח איש ולא שתלקח אשה לאיש.
פשיטא ליה דכי יקח לא רק כסף כולל אלא גם את האמירה.
והנה לפניך לשון המאירי:
בית הבחירה (מאירי) מסכת קידושין דף ה עמוד ב
עיקר קדושי כסף הוא שיהא האיש נותן לאשה כסף או שוה כסף ויאמר לה הרי את מקדשת לי… אבל אם נתנה היא ואמרה לו הריני מקדשת לך אין זה כלום נתן הוא ואמרה היא ר"ל הריני מקדשת לך בכסף זה שנתת לי הרי הן קדושי ספק וחוששין מדרבנן ואף על פי שספק תורה הוא שהרי עקר הספק הוא בכי יקח אם רוצה לומר נתינה לחודה או נתינה ואמירה.
לדבריו, היינו עיקר הספק, בכי יקח, אם רוצה לומר נתינה לחודה או נתינה ואמירה.
וגם בתורי״ד כעין זה:
תוספות רי"ד מסכת קידושין דף ה עמוד ב
ספיקא וחיישינן מדרבנן פירש שיש לומר קדושין הן דומיא דשדה שבין אם המוכר אמר לו שדי מכורה לך בין אם הקונה אמר שדך מכורה לי במנה זה וקבל המוכר המנה קנה. או דילמא יש לומר שאני הכא דכתיב כי יקח איש שכל הלקיחה יעשה האיש בין הנתינה בין האמירה.
הנה בהבנת הספק בכאן, כתב המאירי:
מאירי מסכת קידושין דף ה עמוד ב
ואף על פי שספק תורה הוא שהרי עקר הספק הוא בכי יקח אם רוצה לומר נתינה לחודה או נתינה ואמירה מכל מקום אף הספקות של תורה אין איסורן אלא מדברי סופרים וכן כתבו גדולי המחברים. מכל מקום יש מפרשים בזו שספק סופרים הוא. ומכל מקום אם של תורה או של סופרים קדושי ספק הם.
דלדבריו, הספק הוא ספק דאורייתא, רק שדעתו של הרמב״ם, שספק דאורייתא מדאורייתא לקולא יהיה, רק מדרבנן הוא דהחמירנו בספיקות. והביא המאירי גם שיטה החולקת, שאינו אלא ספק דרבנן, ולא ביאר זאת. והשלנ״ל לדעיל ביארו, שהוא דין דרבנן בעלמא, כי מדאורייתא ודאי אין האמירה נצרכת.
הנה ראה דברי הרי״ד:
תוספות רי"ד מסכת קידושין דף ו עמוד א
אי דיהיב לה ושתיק הכי נמי כולי' וכך יש לומר נמי בנתן הוא ואמרה היא דלא מיבעיא כשאין מדבר עמה על עסקי קידושיה אלא אפילו במדבר עמה נמי אי הוה יהיב לה ולא אמר כלום לא הוא ולא היא הוי קידושין גמורין השתא דאמרה היא אינן קדושין גמורין דנראין הדברים שבדיבור האשה גמור הקדושין ואנן בעינן שיגמרו בדבור האיש. 
כתב, אינם קידושין גמורין. א״כ ימצא שיטות שאין כאן קידושין כלל, שיטות שהוא הוא הספק, שיטה שאין כאן קידושין גמורין, ושיטת השלנ״ל.
ג. עיקר הקיחה היינו נתינת הכסף
היחיד החולק בבירור, הוא השלנ״ל:
שיטה לא נודע למי קידושין דף ה עמוד ב
י"ל מדאוריתא פשיטא לן דהוו קידושין דמי כתב כי יקח ויאמר הוא, ועוד דהא קיחה קיחה משדה עפרון גמרינן ובשדה היכא דיהיב כספא בין דאמר מוכר שדי מכורה לך בכסף זה בין דאמר לוקח שדך קניה לי הוו זביני זביני, אבל חכמים גזרו נתן הוא ואמרה היא אטו נתנה היא ואמרה היא…
ומצאנו חבר לשלנ״ל מדברי הרא״ש:
רא"ש מסכת קידושין פרק א
והא דפשיטא ליה לרבותינו ז"ל לפרש דבנתנה היא ואמר הוא אינה מקודשת. משום דעיקר הקיחה היינו נתינת הכסף ובעינן כי יקח איש.
ד. אמירה בלא נתינה
[א״ה דע שבסדר שהועבר הדברים בשיעור, אמר רבינו דברים אלו לאחר שהביא מדברי המאירי לקמן. ואני העבריתיהו ממקומו.]
ויש מקום עיון בשני דיברוי התוספות. הראשון, בדף ז׳, וכבר דיברנו בו. שלדבריהם נוסח האמריה ישתנה מהות הקידושין מקנין להקדש. והנה ראית שהאמירה מגדירה הקידושין, וחלק מהותי היא מן הקידושין. ואצלינו הביאו הדבר אל הקצה הרחוק:
תוספות מסכת קידושין דף ה עמוד ב ד״ה הא
הא נתן הוא ואמרה היא כו'. מה שלא הזכיר כלל נתנה היא ואמר הוא משום דלא פסיקא ליה דפעמים מקודשת באדם חשוב כדאמר לקמן (דף ז.).
והנה, היה אפשר לתרץ בפשיטות כדברי הרא״ש, דודאי לא יועיל נתן הוא ואמרה היא, דהא לא נתן. והוא הפך דברי התוספות. שהביאו סוגיית אדם חשוב, שם פסק גמרא נתנה היא לאדם חשוב והוא קיבל, וההנאה שקיבלה מקבלתו שו״פ, אפשר להתקדש בכך. והנה, הוא נותן לה. כן כתב הרמב״ן. אבל ראו התוספות מקרה זו שהוא כנתנה היא ואמר הוא.
ויש לפקפק אם כוונו תוס׳ באמת ברמת מהות הסוגיא שם, או דילמא לא כיוונו אלא לומר בתיאור המקרה בפועל שיש מקרה שלפי הנראה לעינים נתנה היא ומקודשת. אכן לאור דברי התוס׳ בדף ז׳ ולאור הנוזל בסוגיא כאן, נראה דאפשר שכוונתם באמת שיש מקרה של נתנה היא ואמר הוא, ומקודשת [א״ה וכן הבין הרמב״ן והרשב״א מדבריהם, ויועיין בדברי האבני מילואים סכ״ז סקי״ט שבהדיא הבין כן בדעת התוס׳ והטור ואפ׳ כתב לזה נפקא מינא דלא בעי לומר לה הרי את מקודשת לי בהנאה זו שקבלתי ממך מתנה באדם חשוב אלא הרי את מקודשת במה שקבלתי ממך סתם וזה ודאי כדברינו בדעת התוס׳ כאן]. והטעם, כי אדם יכול לקדש את האשה באמירה. ואין קפידא על הנתינה בידו בכל מקרה ומקרה. ובאדם חשוב האמירה שלו נעשה עיקר.

II. מקומה של האמירה בקידושין
א. פתיחה
והנה בפשטות, תנן, האשה ניקנית בג׳ דרכים, בכסף בשטר ובביאה, ואין זכר לאמירה. ומאידך עומדים דברי רב פפא. וסוגיא שלנו בעצם באה לעשות מהפכה גדולה בכל הקידושין, וצריך אנו לדון, אם לא ללמד על עצמו יצא אלא על הכלל כולו יצא. דהיינו כי לדברי הרא״ש יאמר שסוגיא זו פרט היא ואינה מהפכת את יסוד הקידושין שוא כמו שנראה משאר הסוגיות. והרשב״א בא ואומר שבאמת סוגיא זו מלמדת אותנו את עיקר הקידושין שעד כה לא הוזכר.
ב. אמירה בקנין קרקע
ותעיין במאירי:
מאירי מסכת קידושין דף ה עמוד ב
כתבו בתוספות שקניית הכסף שבקרקע דינה כקניית הכסף שבקדושין ונתן הלוקח ואמר הלוקח קנה נתן המוכר ואמר המוכר לא קנה נתן המוכר ואמר הלוקח או בהפך הרי זה ספק ואין הדברים נראין אלא כל שהלוקח נותן יאמר אי זה מהם וקנה וכל שהמוכר נותן לא קנה:
והנה י״ל כי אין הצורך באמירה אלא לגילוי מילתא, להיות בטוח כוונת הדברים הנעשים. אבל אם יהיה כן, לא ישתנה מי הוא האומר, אלא כל ששניהם יודעים, יתפס, וברור שהקונה מכוון לקנות והמוכר למכור, דיו. ונצטרף לזה גם בלא דיבור מקרים שיועיל, כמו עסוקים באותו ענין. וכן דוחק שיטת התוס׳ והמובא במאירי. אמנם המהדיר למאירי זה כותב שלא מצא שיטה כזאת. והנה, שיטה מוזרה היא ביותר. אבל הלוחץ לאמר כדבריהם, כי קידודשין קנין הם, ובקידושין בעינן אמריה, מאי שנא קרקע. מצד שני, המסנקא דחוקה, ואין הדברים נראין. וכן כתב המאירי. כי הקנין מבוסס אך ורק על נתינת הכסף או פעולת הקנין, ולא האמירה.
א״כ מאי שנא קידושין. לדעת השלנ״ל יהא חמורא מדרבנן בעלמא. אבל לשאר המפשרים, צריך אתה לומר, כי אין הקידושין קנין בעלמא. ויש תפקיד מיוחד לאמריה בקידושין.
ג. קושי מדין עסוקים באותו ענין
אמנם יש צורך עיון גדול א״כ בדברי הגמ׳ בדף ו׳:
תלמוד בבלי מסכת קידושין דף ו עמוד א
דתנן: היה מדבר עם אשה על עסקי גיטה וקידושיה, ונתן לה גיטה וקידושיה ולא פירש, ר' יוסי אומר דיו, ר' יהודה אומר: צריך לפרש; ואמר רב הונא אמר שמואל: הלכה כר' יוסי! אמרי: לעולם במדבר עמה על עסקי גיטה וקידושיה. 
נפסק הלכה למעשה עסוקים באותו ענין לא צריך אמירה. ובאמת לפיכך בימינו למעשה כל החתונות בגדר עסוקים באותו ענין הם, וזה ברור הטעם, ולכן אין צורך כלל לאמירה בימינו. ולכאורה משמע בבירור, שאין האמירה אלא לפרש.
א״כ סתרנו עצמינו מן דברינו בדף ה׳ על דברינו בדף ו׳. ובזה נעיין לקמן ביתר אריכות.
ד. אמירה לצורך קירוב הדעת
ובתוס׳ דף ד׳:
תוספות מסכת קידושין דף ד עמוד ב
כתב רחמנא כי יקח ולא כי תקח אשה לאיש. תימה כיון דעיקר קרא דכי יקח אתא למימר שהיא לא תקדשנו מה צריך למילף קיחה קיחה משדה עפרון בלאו הכי שמעינן ליה מדכתיב כי יקח ולא כי תקח אשה את איש.
וי"ל דאי לאו ג"ש הוה מוקמינן קרא דכי יקח איש אקידושין של ביאה אבל בקדושי כסף לא בעינן נתן הוא ואמר הוא להכי איצטריך גזירה שוה לאורויי דכי יקח מיירי בכסף ואפ"ה בעינן נתן הוא ואמר הוא.
ונאמנים הם לשיטתם בהנחתם לחלק בין קידושי ביאה לקידושי כסף, שבאמת קידושי כסף לא יצטרכו אמירה משא״כ ביאה. וההגיון הנראה לכך, כי מצינו קנין כסף בלא אמירה דהיינו בשדה, אבל ביאה אשר אינה קנין אלא קידושי אישות היא, והנה האמירה היא לצורך קידושין של קירוב הדעת, ובקידושי קנין אין לן אלא צורך להתודא דלכך כיוונו, ואין באמת צורך לאמירה, אבל קידושיים אישיים, דהיינו ביאה, נצרכת לביטוי של קירוב הדעת, וקמ״ל שלא.
וכמה מן האחרונים הציעו סברה הפוכה, דבקידושי ביאה לא יצטרכו אמריה משא״כ כסף. דהנה כתוב בתוספתא:
תוספתא מסכת קידושין (ליברמן) פרק א
האשה נקנית בשלשה דרכים וקונה את עצמה בשני דרכים נקנית בכסף בשטר ובביאה בכסף כיצד נתן לה כסף [או שוה כסף] אמ' לה הרי את מקודשת לי הרי את מאורסת לי הרי את לי לאיתא הרי זו מקודשת אבל נתנה היא לו כסף או שוה כסף ואמרה לו הריני מאורסת לך הריני מקודשת לך הריני לך לאינתו אין מקודשת… ובביאה כל ביאה שהיא לשם קדושין מקודשת שאינה לשום קדושין אין מקודשת 
ויש שדייקו מזה, דלא בעינן אמירה אלא בכסף. אבל הוא נגד דברי רש״י:
רש"י מסכת קידושין דף ב עמוד א
בכסף ובשטר. מפרש בברייתא בגמ' (לקמן /קידושין/ ד' ה:) נותן לה כסף או שוה כסף ואומר לה הרי את מקודשת לי שטר כותב לה על הנייר אף על פי שאינו שוה פרוטה הרי את מקודשת לי ביאה בא עליה ואמר התקדשי לי בביאה זו וכולהו יליף מקראי טעמא דב"ש מפרש בגמ' (דף יא). 
וכן מפורש ברמב״ם.
ומ״מ סברת האחרונים האלו, הוא מכיון שבביאה הקירוב הדעת מובן מאליו ומתבטא האינטימיות והאישות בעצם הפעולה, משא״כ כסף דבעינן הוספת אמירה להיותו אישי.
וא״כ נבין מטעם מה יצטרך גם כסף גם אמירה, כי בקידושין בעינן גם מסלול אישי גם מסלול קנייני, וכדכבר ביארנו לעיל. כי לקידושין יש כמה מרכיבים ומטרות, בהם קנין ואישות. וא״כ הדיבור יצטרך כחלק מהותי לצורך קירוב הדעת, והכסף לקנין. וכן לשון התורי״ד, קידושין גמורין, שהאמירה גומרת הקידושין, כי בכסף בלא אמירה יש קנין אבל מחוסר מרכיב האישי בהם, וזהו קידושין חלקיים, וכבר ביארנו זאת בדברי הרמב״ם באורך, וכן נחזור לעסוק בזה בבגעתינו לדף ז׳ בעזה״י.
ויש מקום עיון בדברי הרשב״א לדף ו׳ ע״ב ז׳ ע״א, והם קיצונים ביותר:
חידושי הרשב"א מסכת קידושין דף ז עמוד א
דאטו באשה ובקרקע הנאה זו כסף ממש היא? הנאה יש כאן כסף אין כאן! אלא, כדי לקיים כונת המקנה ודעתו אנו רואין הנאתו כאלו יש לה ממש שיתקיים דעתו עליו. והלכך, לגבי אשה, שהכסף קונה בה, אנו רואין אותו כאלו הוא כסף, וקבלתו היא, ומתקדשת בו.
לדבריו הכסף הוא מנוף בשביל האמירה, והאמירה היא עיקר. כי לב הקידושין בקירוב הדעת תליא, והיינו אמירה.
וכן ביארנו כבר, שייתכן טעם כי יקח, קיחה בדברים. א״כ האמירה היא הקיחה. [ויש להצטרף מה שהבאנו לעיל (כ״ב IV ג) בדברי אבן האזל שהלך בכיוון הזה.]
ועוד יש לדייק כך בהו״א בדף ד׳ ע״ב:
תלמוד בבלי מסכת קידושין דף ד עמוד ב
ואי כתב רחמנא ויצאה חנם, הוה אמינא היכא דיהבה (ליה) איהי לדידיה וקידשתו - הוו קידושי, כתב רחמנא כי יקח ולא כי תקח. 
והקשה הפנ״י, וכי אשה תקדש איש. ואמת כי אם קידושין קנין הם אין כאן הו״א, כי לא יעלה על הדעת שהדבר הנמכר יתן הכסף בעד המכירה. אבל ברמה שהכסף מנוף לאמירה היא, מובן. וכן כדברינו לעיל בחליפין, שכליו של קונה הוא תמורה, אבל כליו של מקנה הוא אינו אלא חפץ לבטא בו הדעת.
או לומר כדברינו לעיל, הא בלא הא לא סגי, דבעינן גם כסף גם אמירה כעיקר, אחד לקנין אחד לאישות.
ונראה שהאב״א הראשון הוא כדברי הרשב״א:
תלמוד בבלי מסכת קידושין דף ה עמוד ב
אלא ה"ק: נתן הוא ואמר הוא פשיטא דהוו קידושין, נתן הוא ואמרה היא נעשה כמי שנתנה היא ואמרה היא, ולא הוו קידושין. 
דמכיון שהכסף עצמו אינו אלא מנוף לאמירה, הכל אזל בתר האמירה. אבל הלישנא בתרא, שאומר ספק הוא, הוא דהסתפקו, האם צריך מסלול כפול או רק אחד, כדברי המאירי והתורי״ד, אי קנין ותו לא או קנין ואישות דהיינו כסף ואמירה. א״כ מצאת בין תירוצי רב פפא כל ג׳ הצדיים, לישנא קמא דאמירה עיקר, צד ראשון של ספק דל״ב ששניהם עיקר, וצד שני של אותו הספק דרק הקנין עיקר.
א״ת, האשה ניקנית בג׳ דרכים. אמת, בכך ניקנית. אבל נתקדשת דהיינו קידושין של אישות, גם באמירה. כך כבר אמרנו בדברי רב הונא, אשר שם נאמר:
תלמוד בבלי מסכת קידושין דף ה עמוד ב
אמר רבא, שתי תשובות בדבר: חדא, דשלש תנן וד' לא תנן…
א"ל אביי, הא דקאמרת: ג' תנן וד' לא תנן, תנא מילתא דכתיבא בהדיא קתני, מילתא דלא כתיבא בהדיא לא קתני…
ולדברינו, דומה קצת לדברי אביי, שמילתא של קנין קתני, מילתא של אישות לא קתני. [א״ה וכן מדוייק במ״ש לישנא דרבנן לישנא דיאורייתא.]
ה. הערות נוספות
ותעיין בברכת שמואל קידושין א:א, שהביא שיטה בשם מוהר״ח הלוי ז״ל שהאמירה אכן עיקרית היא בקידושין, והוא סמך הכל על גזה״כ. אמנם לדידן נראה דאכן האמירה עיקרית, אבל גם סברה איכא. [א״ה כאן קרא הרב קצת מלשונו: ותירץ מו״ר…וקידושין בעינן אמירה…וביאור הך גזה״כ…משום קנין; כמו בשאר קניינים…בדיבור ומעשיו…כי יקח.]
ויש להוסיף מאמר, ברשב״א ור״י הזקן [רשב"א ד"ה אבל נתן, תוס' ר"י הזקן ו. "במאי עסקינן…לשון קידושין"], דדנים על עדות, כי האמירה אינה חלק מהותי בקידושין, אלא שנצרך לצורך ידיעת העדים שהם מקיימים הדבר. ויקשה נתן הוא ואמרה היא.ב.
5.8.33
III. עסוקים באותו ענין	151
א. המאחד מע״ש וגו״ק
ב. המפרד גט ממע״ש
ג. אותו ענין ומענין לענין
ד. סתם בתך מקודשת לי

III. עסוקים באותו ענין
א. המאחד מע״ש וגו״ק
אמרינן:
תלמוד בבלי מסכת קידושין דף ו עמוד א
גופא: היה מדבר עם האשה על עיסקי גיטה וקידושיה, ונתן לה גיטה וקידושיה ולא פירש, רבי יוסי אומר: דיו, ר' יהודה אומר: צריך לפרש.
אמר רב יהודה אמר שמואל: והוא שעסוקין באותו ענין. וכן אמר ר"א א"ר אושעיא: והוא שעסוקין באותו ענין.
כתנאי; רבי אומר: והוא שעסוקין באותו ענין, ר' אלעזר בר ר"ש אומר: אף על פי שאין עסוקין באותו ענין.
ואי לאו דעסוקין באותו ענין, מנא ידעה מאי קאמר לה? אמר אביי: מענין לענין באותו ענין. 
אמר רב הונא אמר שמואל: הלכה כר' יוסי.
והציטוט כאן הוא מן משנה במסכת מע״ש, והוא הסיפא מן המשנה השלימה שם:
משנה מסכת מעשר שני פרק ד משנה ז
הפודה מעשר שני ולא קרא שם רבי יוסי אומר דיו רבי יהודה אומר צריך לפרש.
היה מדבר עם האשה על עסקי גיטה וקדושיה ונתן לה גיטה וקדושיה ולא פירש רבי יוסי אומר דיו רבי יהודה אומר צריך לפרש: 
ולולא דברי המשנה השלימה היה נראה שמחלוקת ר״י ור״י הוא האם דיבור מפורש נצרכת אפ׳ במקום שההקשר מוכיח עליו. שאם הדיבור אינו אלא מלוה המעשה ונותן פרשנות לו, יעלה עסוקים באותן ענין שפיר בלא אמירה. ואין הדיבור אלא לתת ההקשר. לעומת זאת אילו סברתי כי הדיבור באמת משמעותי, אין זה מספיק. וא״כ יעלה מחלוקת תנאים כמחלוקת הראשונים, ר׳ יהודה כדעת הרשב״א ור׳ יוסי כדעת הרא״ש.
אלא שכאשר רואים אנו דברי ר״י ור״י בכל המשנה, שנחלקו בשני מקרים במקביל, מע״ש וכן גו״ק, יעלה מוקד מחלוקתם לא בענייני גו״ק אלא בכלל הרוחב, האם עסוקים באותו ענין הוא דיבור או לא. וכמו שמצינו כמה סוגיות הש״ס העוסקים בגדר הדיבור. דראינו דיון בפיגול, בתוס׳ ב״מ [מג ע״ב], האם בעינן דיבור או לא, וכן מצינו בלשמה, וכן בשליחות יד [א״ה נ״ל ע׳ סיכומי לש״כ מנחות.] ויעלה ויכוח זה בהל׳ דיבור גם הוא. ולפיכך יש לשרשר גט, קידושין, ומע״ש. ולכאורה גם הרבה דינים נוספים יכול אני להוסיף לרשימת מחלוקתם.
ואם כן יהא, אין עוד מקום לומר שר״י ור״י בטיב גו״ק נחלקו, ובמקום האמירה בהם. דהנה צריכים אנו דיבור במע״ש בגיטין ובקידושין. כי אף אם יחשוב שר׳ יוסי הדיבור כפרשנות בעלמא ור׳ יהודה כצורך בפני עצמו לגבי גט, אין ההכרח שיאמר כן במע״ש, וכן ההפך. [וגבי האמירה בגט, יעו׳ בדברי הבעה״מ גיטין ע״ח בשם בעל האשכול וכן דברי עצמו, ואין כאן מקומו כדהשתא.]
אלא אם כן נרצה להקביל בין מע״ש לגו״ק, שיש דילמה מקבילה בשני התחומים. כי בקידושין לעיל פלפלנו שמקום הדיבור יתלה על שני המודלים שיש בקידושין, דיש מודל קנין וגם מודל אהבה ואחוה (ויש להצטרף דברי המרדכי בדף ו׳ מה לגבי הרי את אהובתי.) והנה, גם מע״ש אפשר שיש לו שני מודלים, א׳ שהדיבור ילוה המעשה, וא׳ שהדיבור משמעותי לעצמו. וככל שמע״ש סוג קנין הוא, שפודה הפירות בדרך קנין, וע׳ דברינו לעיל בזה (כ״ז I), סביר לומר שהדיבור הוא המלוה ולא קריטי. אך כל עוד שהפדיון הוא העברת קדושה, א״כ דוקא בקדושה הדיבור הוא עיקר, וכן מצינו בהקדשות בעלמא שהכל תלוי בפה, אם להקדיש קרבן או החדש או היובל, וא״כ הדיבר עיקר והכסף משני. רק הדוחק בזה, כי אין הקבלה מסברה מן המחלוקות, שמפני שסברת שהדיבור עיקר במע״ש לא יכריחך לומר שהקידושין עקיר יש לו בדיבר. אא״כ נומר שיש כאן שני מחלוקות עצמיאות אין סברה מקשרת ביניהם רק שכך היתה שיטתייהו. ואפ׳ תומר כדברי התוס׳ בדף ב׳, כהקדש ממש, מ״מ לא יהיה דוקא אותו סוג ההקדש להקביל קידושין למע״ש לגמרי, ועוד שאפ׳ לדברי התוס׳ תלוי באיזו לשון אתה מקדש כמו שמצינו אצלם בדף ז׳, וראינו בגמרא דידן שראו מחלוקת ר״י ור״י שייך גם בהרי את חרופתי וכיו״ב.
ולכן היותר נראה שאין המחלוקות סובבת היות מע״ש קדושה או קנין ולא אם קידושין אישי או קנייני, אלא בהגדרת דיבור הכללי.
מצינו בירושלמי פ״ג דגיטין בענין מינוי שליח:
תלמוד ירושלמי (וילנא) מסכת גיטין פרק ו הלכה א
דתני אמרה התקבל לי גיטי והלך ואמר לו אשתך אמרה התקבל לי גיטי הילך הוליכו לה ונתנו לה זכה לה ונתקבל לה אם רצה להחזיר לא יחזיר דברי רבי. ר' נתן אומר הוליכו לה ונתנו לה אם רצה להחזיר יחזיר התקבל וזכה לה אם רצה להחזיר לא יחזיר רבי אמר בכולן לא יחזיר עד שיאמר לו אי איפשי שתקבלו לה אלא שתוליכו לה…
אמר רבי חגיי קומי רבי יוסי ואתיין אילין פלוגתא כאילין פלוגתא. דתנינן תמן היה מדבר עם האשה על עיסקי גיטה וקידושיה ונתן לה גיטה וקידושיה ולא פירש רבי יוסי אומר דייו. רבי יהודה אומר צריך לפרש. ואתייא דר' כרבי יוסי. ודרבי נתן כרבי יודה. 
וההצעה לקשר מחלוקת לגבי מינוי שליח למח׳ ר״י ור״י, הוא חיזוק הסברה שעוסקים באותו ענין הוא שאלה לגבי הגדרת דיבור הכללית.
אלא דעדיין צריך עיון, באיזו דיבור נחלקו. האם בדיבור המפרש ומלוה המעשה, או בדיבור המהותי. כי ע״פ הנראה יהיה הגדרות שונות לדיבורים אלו. כלומר דאם נחלקו בדיבור המלוה, אפשר שיודה ר׳ יוסי בדיבור המהותי, וא״כ אין עסוקים באותו ענין מספיק להקדיש בהמה וכיו״ב.
ולבדוק את זה, אפשר לבחון טיב מע״ש, אבל הנראה שלא יעלה בידינו בירור בזה, שהרי אפשר לומר לצד זה או לצד הזה. וע׳ בדברי המשנה ראשונה על המשנה במסכת מע״ש שם לבחינה בדרך זו.
ב. המפרד גט ממע״ש
[ובסוגריים נעיר על דברי המשנה במע״ש, ששם תנן הפודה מעשר שני ולא קרא שם רבי יוסי אומר דיו רבי יהודה אומר צריך לפרש, היה מדבר עם האשה על עסקי גיטה וקדושיה ונתן לה גיטה וקדושיה ולא פירש רבי יוסי אומר דיו רבי יהודה אומר צריך לפרש ע״כ, והנה בולט במשנה ההבדל בין מע״ש ששם לא נאמר המדבר על עסקי מע״ש ופודה, אף שבגו״ק תנן היה מדבר וכו׳. וכתב המשנה ראשונה: 
משנה ראשונה מעשר שני פרק ד משנה ז
והשתא משמע ודאי דגבי פדיון מעשר לא בעינן עסוק באותו ענין… ונראה דבקידושין וגירושין נמי מדאורייתא לא בעי' עסוקין באותו ענין אלא מדרבנן כדי שידעו האשה והעדים לשם מה הוא נותן לה ונהי דבגירושין לא בעינן דעתה עדים מיהא בעי דאין דבר שבערוה פחות משנים ותוי"ט נדחק בחנם בזה.
ואכן התוי״ט הציע שיש הבדל מהותי ביניהם. וסברתו, כי הקידושין יש בו דעת אחרת וצריך שהאשה תדע, אבל במע״ש הכל בלב הפורש ואין דעת אחרים בדבר.
והנה אפשר כי פער יש בין מע״ש לבין גו״ק, כי במע״ש אינו אלא מלוה למעשה, משא״כ גו״ק שהוא דיבור מהותי. ואף אם דחוק זה בדברי ר״י ור״י, אפשר לדייק כך בדברי רבי וראב״ש (מובאים לקמן), שלא מצינו מחלוקתם אלא בגו״ק ולא במע״ש.]
ג. אותו ענין ומענין לענין
ואנו נפנה לעיין בטיב עסוקים באותו ענין, מה הוא עושה. והנראה על פי הסברה פשוטה, כי עסוקים באותו ענין יועיל דוקא בדיבור המלוה. כי אינו דיבור ממש אלא נתינת הקשר. אלא, שאם כן, שיטת ר׳ יהודה דוחק. ואם לפי זה נחזור לומר בדיבר מהותי נחלקו, הרי לפי דברינו, דעת ר׳ יוסי דוחק. ואין לנו מנוס בזה, כי כבר ירדנו מלומר דבזה גופא נחלקו.
והנה אמרינן:
תלמוד בבלי מסכת קידושין דף ו עמוד א
כתנאי; רבי אומר: והוא שעסוקין באותו ענין, ר' אלעזר בר ר"ש אומר: אף על פי שאין עסוקין באותו ענין.
ואי לאו דעסוקין באותו ענין, מנא ידעה מאי קאמר לה? אמר אביי: מענין לענין באותו ענין. 
אמר רב הונא אמר שמואל: הלכה כר' יוסי.
וענין מענין לענין באותו ענין, עניינו כפי שפירש״י, שפסקו מלדבר בקידושין ממש והיו מדברים בדברים אחרים ומיהו לדבר צרכי זיווגם היה כמו כמה יש לך נדוניא וכמה שדות יש לך להתפרנס מהם. ע״כ.
כי נראה שבזה גופא נחלקו רבי וראב״ש. 
וקודם שנבאר כוותינו בזה נפנה לעסוק בענין ידי נדרים, הוא מלשון ידית, בית יד, בהחזק הידית גם הוא מחזיק בסיר עצמו, והוא להחזיק בתחילת המאמר בלא לסיימו במפורש. משל למי שאמר מי שבירך אברהם יצחק ויעקב הוא יברך וכוליה, זה כאלו ממש אמר כל הענין, כי כוונתו בשאר הדיבור מובן מאליו. והתחלת הענין כאלו גמירתו.
ויכולים אנו להרחיק טפי ולומר שכן הוא הדין בעסוקים באותו ענין, שהעיסוק מקודם מרחיק עצמו להיותו כאלו דיבור בשעת מעשה. אבל א״כ מענין לענין באותו ענין לא יעלה. אך מאן דסבר שיועיל, נראה על פי סברתו, הדיבור לצורך הקשר הוא. כי כאשר שאלה הגמרא מנא ידעה, ותרצה, מענין לענין וכו׳, הרי למדת שמענין לענין מספקת לצורך ידיעה בסיפוק גמור, וא״כ עכצ״ל כדברינו, דמא״ד מענין לענין אינה מקודשת, מכיון דמצריך דיבור ממש קסבר כך.
ויש בזה לע׳ בדברי המאירי, שהצריך נוסח מסויים גם בעסוקים באותו ענין. אמנם דבריו דחוקים בפשט דברי הגמרא. והמרדכי הוא חולק בבירור:
מרדכי מסכת קידושין פרק האשה נקנית רמז תעז
היה מדבר עמה א"ז [*מפי הקבלה דמדבר עמה לאו כו'. מ"י] לאו דוקא עמה אלא הוא הדין אם מדברים (*עם) [*שם. מ"י] אחרים בפניה מצאתי: 
ויעלה מחלוקתו עם המאירי כמחלוקת משמעותית בצורך הדיבור בקידושין.
והנה נחלקו הרשב״א והעיטור לגבי מקום מחלוקתם של רבי וראב״ש. וז״ל הרשב״א:
חידושי הרשב"א מסכת קידושין דף ו עמוד א
היינו תנאי דר' דאמר עסוקין באותו ענין ממש כר"י, ור"א בר"ש דאמר מענין לענין ובאותו ענין כר' יוסי. והלכך הלכה בהא כר"א בר"ש ואפי' נסתלקו מענין לענין ובאותו ענין וכתנאי דקאמר לאו אדשמואל קאי אלא אעיקר פלוגתייהו דר' יוסי ור' יהודה, והני תנאי כהני תנאי קאמר, 
לדבריו הלשון תנאי לאו דוקא, כי הלשון הזה מורה על היות מחלוקת אמוראים באמת מחלוקת תנאים, אלא כאן הוא מורה על מחלוקת תנאים אלו כמחלוקת תנאים אלו. וא״כ אין מקום לחלק בין מחלוקת ר׳ וראב״ש לבין מחלוקת ר״י ור״י.
א״כ תהיה שיטת ר׳ יהודה שצריכים אנו דיבור ממש, ובא רבי ומתרגם למעשה הגדרת דיבור ממש הוא אפ׳ בעסוקים באותו ענין, ושיטת ר׳ יוסי דלא בעינן דיבור אלא הקשר, ובא ראב״ש ומבאר מהו גדר ההקשר הנצרכת לידיעת כולם, והוא עיסוק מענין לענין. ועדיין לא נבאר על איזו דיבור נתוכחו בהגדרתו, וכאמור לכל צד שתטה יעלה חידוש עצום בצד השני של המאזנים.
עוד הביא הרשב״א דעת העיטור:
חידושי הרשב"א מסכת קידושין דף ו עמוד א
אבל ראיתי להרב בעל העיטור ז"ל שכתב שאם נסתלקו מענין לענין ובאותו ענין אינה מקודשת כרבי ולפי דבריו כתנאי אדברי שמואל קאי. כלומר דרבי (ורשב"א) [וראב״ש] פליגי בדר' יוסי, דרבי סבר דדברי ר' יוסי בעסוקין ממש (ורשב"א) [וראב״ש] סבר אפי' אין עסוקין ממש.
אם כדבריו, ר׳ יהודה מצריך דיבור ממש ואין שום מקום לדבר אחר, לא עסוקים באותו וענין וכל״ש לא מענין לענין. ונראה טעמו, כי הדיבור מהותי כאן, ועוד סבר כן במע״ש. ואין הקשר ידוע מסתפק אלא דיבור ממש. חולק עליו ר׳ יוסי ואומר עוסקים באותו ענין מספתק. וע״ז נחלקו ר׳ וראב״ש. וכבר ביארנו טיב מחלוקתם. וא״כ לפי ר׳ והלכה כמותו גם ר׳ יוסי לא מקבל מענין לענין, וא״כ גם לר׳ יסוי הדיבור משמעותי, כי נניח כהנחתינו שאין חסרון מאופן ההקדש במענין לענין. שהמח׳ בהל׳ דיבור הוא, דעוסקים באותו ענין נחשב לדיבור לר׳ יוסי, ולא לר׳ יהודה. 
יוצא לשיטת רשב״א, המא״ד המרחיק גם הוא בעסוקים בא״ע מספתק, ור״י בהקשר בעלמא מסתפק. א״כ ברור שלר׳ יוסי אין הדיבור קריטי בקידושין, ויש מקום לדון בשיטת ר׳ יהודה. ולפי העיטור פשיטא לדעת ר׳ יהודה שהדיבור קריטי מאד בקידושין, כדברינו לעיל, ויש מקום לדון בשיטת ר׳ יוסי.
הביא הרשב״א סעד לדבריו מהירושלמי:
תלמוד ירושלמי (וילנא) מסכת מעשר שני פרק ד הלכה ד
ואמר רבי זעירא חייה בר בון אבא בר תחליפא בשם רבי הושעיה מה פליגין כשהפליגו דעתון לעניינים אחרים. אבל אם היו עסוקין באותו עניין גט הוא. 
וזהו מפורש כדבריו. וע״ז ראה דברי הגר״א:
שנות אליהו מע״ש פרק ד משנה ז
צריך לפרש. ירושלמי מהו מפרש זה גיטך וזה קידושך וכאן זה פדיונו של מעשר שני: עוד שם מה פליגי כשהפליגו דעתן על ענינים אחרים אבל אם היו עסוקין באותו ענין גט הוא וכן הוא בתוספתא פרק ב' דקדושין נתן לה קדושיה ולא אמר לה הרי את מקודשת לי רבי יוסי אמר מקודשת ר"י אמר אינה מקודשת ואם היו עסוקין באותו ענין מקודשת וכן הוא בירושלמי פרק התקבל.
אבל בגמרא שלנו במסכת קדושין ו' א' לא משמע כן אלא דפליגו בעסוקין באותו ענין אבל אם אינן עסוקין באותו ענין לכולי עלמא לא הוי קדושין… והרשב"א מפרש בענין אחר ודבריו דחוקים מאוד:
כי אף אם דברי הרשב״א כדברי ירושלמי, פשט דברי הבבלי כנגדו. א״כ הוא מחלוקת בבלי וירושלמי.
ויש להעיר כי ברמב״ם הל׳ מע״ש (ד:א) לא זכר צורך לעסוקים באותו ענין כלל. ונאמר בשם הראב״ד שחולק, אבל נראה שאינו דברי הראב״ד אלא המהדיר ציין שזהו שיטת הר״ש. ומ״מ יעלה מח׳ ראשונים במקביל.
[ובספר משנה ראשונה (על המשנה במס׳ מע״ש שם), הולך בכיוון אחר, ובונה על הרעיון שקידושין הוא קדושה וגם מע״ש הוא כן, והביא גמ׳ שבועות דדברים התלויים בקדושה במחשבה מסתפקים. ואין דבריו נראין, וכבר ביארנו דעתינו בהקבלה זו בין קידושין למע״ש. ועוד שם צעד לומר שכן הוא בתרו״מ, אבל נראה דצ״ע בכל תחום ותחום לעצמו.]
ד. סתם בתך מקודשת לי
ועוד בפרק שני, שם דנו באומר בתי מקודשת לך, ולא בירר איזו בת, וכל בנותיו בספק קידושין לו. ודנו הראשונים במקרה שאמר כן אבל היה ברור לכולם לאיזו בת הו כיוון, כמו שכבר שידכו. כתבו התוספות:
תוספות מסכת קידושין דף נב עמוד א
והילכתא כוותיה דאביי ביע"ל קג"ם. מעשה בא לפני ר"ת בבנו של הר"ר אושעיא הלוי שקידש בת עשיר אחד ואמר בתך מקודשת לי סתמא ולא פירש פלונית בתך.
ואמר ר"ת דמקודשת ולא מיבעיא אם שידך באחת מהם בשם ואח"כ קידשה סתם דאדעתא דהכי קידשה אלא אפי' לא שידך בשם אלא שנתרצו בפה ואמר פלוניתא אתן לך יש לנו לומר דאדעתא דהכי קדיש דשארית ישראל לא יעשו עולה ולא ידברו כזב.
וכתב על זה היראים, וצרף גם הסוגיא שלנו לדיון. ושיטתיה הכללית דדברים שבלב אינן דבריו בזה. וז״ל:
ספר יראים סימן ז
והא דתניא בפ"א היה מדבר עמה על עסקי גיטה וקדושיה ונתן לה גיטה וקדושיה, ר' יוסי אומר דיו ואמר רב יהודא אמר רב הלכה כר' יוסי. התם היינו טעמא, שכל דרך המקדשים להזכיר שם האשה והקדושין ולא הזכיר כל מחשבתם אינה כלום.
והגירסא בתירוצו לא ברורה, וע׳ בהערת המהדיר שם. כי הקושיא, לשיטתיה, אם דברים שבלב אינם דברים בזה, אמאי מהני עסוקים באותו ענין. וכנראה בתירוצו שרואה עסוקים באותו ענין כדיבור ממש. ולפיכך אין קושיא הא דברים שבלב אינם דברים. 
והרשב״א מצטט דבריו וחולק:
חידושי הרשב"א מסכת קידושין דף נא עמוד ב
מכאן דקדק ר"ת ז"ל למי ששדך אחת מבנותיו ובא מי ששדכה לו וא"ל סתם בתך מקודשת לי מסתמא המשודכת קדש דשארית ישראל לא יעשו עולה להניח המשודכת ולקדש שאינה משודכת וכ"ש אם המקודשת במעמדן שעליה נתכוונו…
ומצאתי בספר יראים שאפילו ברור לנו שחשב המקדש על אחת מהן אין מחשבתו כלום כיון ששינה מדרך שאר המקדשין שמפרשים קדושיהן בשעת הקדושין ואפילו שדך ושהה לאחר שדוכין חדש ובא וקדש סתם ואמר אחת מבנותיך מקודשת לי כלן צריכות גט… ושמעתי שמעשה הי' בטרוייש בבן הרב ר' הושעיא בב"ד של ר"ת ז"ל ששדך בתו קטנה של ר' מודיל והיו לו ג' בנות קטנות ובשעת הקדושין קדש סתם ולא הזכיר שם המשודכת והיו מהם מתירין ומטעם שדוכין ולא שמעו להם האוסרים ונתן גט לשלשתן.
והוא מציג זאת כמח׳ היראים ורבו ר״ת.ג.
8.8.33
III. ידים בהפלאה ובקידושין	159
א. כינוי ויד
ב. יד בהפלאה ובתִּקשׁוֹרֶת
ג. קידושין מדין הפלאה
ד. בירור כוונה וביטוי ממש 
ה. מחלוקת אביי ורבא
ו. הערות סיום

III. ידים בהפלאה ובקידושין
א. כינוי ויד
אמרינן:
תלמוד בבלי מסכת קידושין דף ה עמוד ב
אמר שמואל: בקידושין, נתן לה כסף ושוה כסף, ואמר לה הרי את מקודשת, הרי את מאורסת הרי את לאינתו הרי זו מקודשת, הריני אישך, הריני בעליך, הריני ארוסיך אין כאן בית מיחוש; וכן בגירושין, נתן לה ואמר לה הרי את משולחת, הרי את מגורשת, הרי את מותרת לכל אדם הרי זו מגורשת, איני אישך, איני בעליך, איני ארוסיך אין כאן בית מיחוש.
אמר ליה רב פפא לאביי: למימרא, דסבר שמואל ידים שאין מוכיחות הויין ידים, והתנן: האומר אהא הרי זה נזיר; והוינן בה, ודילמא אהא בתענית קאמר! ואמר שמואל: והוא שהיה נזיר עובר לפניו; טעמא דנזיר עובר לפניו, הא לאו הכי לא!
הכא במאי עסקינן דאמר לי.
והמעיין במסכת נדרים יראה כי הדבר מורכב יותר ממה שנראה מכאן. ויש לנו להקדים ברקע. תנן:
תלמוד בבלי מסכת נדרים דף ב עמוד א
מתני'. כל כינויי נדרים כנדרים, וחרמים כחרמים, ושבועות כשבועות, ונזירות כנזירות. האומר לחברו מודרני ממך, מופרשני ממך, מרוחקני ממך, שאני אוכל לך, שאני טועם לך אסור. מנודה אני לך ר"ע היה חוכך בזה להחמיר. 
ואמרינן התם:
תלמוד בבלי מסכת נדרים דף ג עמוד א
וידות היכא כתיב? איש כי יפליא לנדור נדר נזיר להזיר לה', ותניא: נזיר להזיר לעשות כינויי נזירות כנזירות, וידות נזירות כנזירות; אין לי אלא בנזירות, בנדרים מנין? ת"ל: איש כי יפליא לנדור נדר נזיר להזיר לה', מקיש נזירות לנדרים ונדרים לנזירות, מה נזירות עשה בו ידות נזירות כנזירות, אף נדרים עשה בהם ידות נדרים כנדרים.
א״כ מצינו כינויים וידות בנדרים. כינוי הוא כאשר האדם משתמש בשפה לא ברורה. ויש מחלוקת ר״י ור״ל אם הוא שפת עכו״ם או שפה שהוקבעו חכמים. אבל מ״מ הוא ענין תרמנולוגיה וג׳רגון, כמו שיש בכל תחום בעולם תרמנולוגיה משלו, כן בנדרים יש להם תרמנולוגיות של נדר להיודעים בו, כמו קונם וכו׳. וחידשה המשנה שכינויי נדרים כנדרים. דלא בעי שפה מפורשת וברורה. אלא גם שפה עמומה יותר מועיל.
ובידים, הוא דבר אחר. שמתחיל משפט ולא גמר אותו. וז״ל רש״י ידים שאין מוכיחות. בית יד אחיזת הדבר אף על פי שאינו מוכיח אחיזת לשון גמור כי הכא דקאמר הרי את מקודשת ולא קאמר למאן: ע״כ. כי ענין היד הוא כאלו לומר הרי את מקודשת וכו׳. או אפ׳ הרי את וכו׳. כמו ידית של מחבת, כל המחזיק בו מחזיק בכל המחבת כולה.
ועצם ענין ההפלאה חידוש התרה היא, ומילת להפליא הוא לפרש, וא״כ יהיה החידוש שאדם יכול לפרש בדיבורו ויחייב. ולכן הוצרך לדרשה מפסוק לומר יד כדיבור שלם. וז״ל הר״ן:
הר"ן מסכת נדרים דף ג עמוד א
ה"ג לעשות ידות נזירות כנזירות ול"ג כנויי נזירות כנזירות דממ"נ לאו מקרא נפקי דאי לשון נכרים הם לא צריכי קרא ואי לשון חכמים הם היכי נפקי מקרא. 
כי הכינוי סברה היא. כי אם כבר הוא מילה המשתמשת, אף אם אינו מן השפה עצמה, הרי משתמשים בו. וכמו שמצינו בשפה שלנו הרבה מילים משפות אחרות אבל אחר שמשתמשים בו הוא כאלו חלק ממנה. אבל יד חידוש הוא.
ב. יד בהפלאה ובתִּקשׁוֹרֶת
וא״כ היינו צריכים לומר, אין בחידוש אלא חידושו. ואחר שמצינו יד נדר כנדר לא נומר ידות כדיבור בעוד תחומים. אכן מצינו בחפצים ידית ראוי לכלי זה ואינו ראוי לכלי זה, ומי יומר מכיון שידית מועיל למחבת יועיל גם לצלחת.
והדבר בא לידי דיון לקמן:
תלמוד בבלי מסכת נדרים דף ו עמוד ב
בעי רב פפא: יש יד לקידושין או לא… בעי רב פפא: יש יד לפאה, או אין יד לפאה… [ז.] יש יד לצדקה, או אין יד לצדקה… יש יד להפקר, או דלמא אין יד להפקר… יש יד לבית הכסא או לא…
וההנחה הנראית, שאין ההכרח שיד יועיל בכל מקום, וצריך בדיקה בכל תחום ותחום אם יועיל היד בו.
וא״כ שוב אין בסוגייתינו הבנה. דאמרינן:
אמר ליה רב פפא לאביי: למימרא, דסבר שמואל ידים שאין מוכיחות הויין ידים, והתנן: האומר אהא הרי זה נזיר; והוינן בה, ודילמא אהא בתענית קאמר! ואמר שמואל: והוא שהיה נזיר עובר לפניו; טעמא דנזיר עובר לפניו, הא לאו הכי לא!
והרי רב פפא עצמו הוא הוא מרא דאיבעיא יש יד לקידושין או לא, ולמה ישאל בסוגיין לגבי יד שאינו מוכיח דוקא. וטרדו התוספות מזה:
תוספות מסכת נדרים דף ו עמוד ב
יש יד לקידושין. תימה מהיכא תיתי יד לקידושין והלא בנדרים לא ידעינן יד אלא מדאתקוש נדרים לנזירות כדאמרי' לעיל וא"כ אמרינן היכא דגלי גלי היכא דלא גלי לא גלי.
ועוד תדע דהא בסמוך בענין דפאה וצדקה לא מספקא ליה אלא משום דאיתקש לקרבנות. 
ועוד סברה לחלק, כי הנדר אינו אלא בין הנודר לעצמו. משא״כ קידושין שיש קומוניקסציה, השפה בתורת תקשורת באה, כי יש כמה צדדים לעסק. א״כ אפשר שיד יועיל בדיבור אישי אבל לא בקומוניקציה. וגם אם הכוונה בו ברורה, מ״מ, הקומוניקציה בעצם הגדרתוה נצרכת לפירוש ופירוט.
ומזה שפאה וצקדה מוקשים לקרבנות, למדנו שהוא מדיני הפלאה, וכן הרבה נפקותות לזה, בל תאחר בצדקה ועוד.
ג. קידושין מדין הפלאה
וכתבו התוספות:
וי"ל דקידושין נמי כיון דאסר לה אכ"ע כהקדש. לכך מספקא לן דשמא יש יד לקידושין כמו הקדש.
והוא חידוש עצום. שהרי לפי ביאורינו, ההנחה היתה, שאין יד אלא בתחום הפלאה. וא״כ יעלה תירוצם, דקידושין בבסיסו הקדש הוא, ולא קנין.
אכן רחוק הוא מסברה, כי אין ההבדל שבין הפלאה לבין קניינים נבנה על סתם גזירות הכתוב, אלא כפי שביארנו, שההפלאה הוא חיוב עצמו של המפליא, שרשות האדם לייצר שלחן ערוך פרטי, לאסור איסר על נפשו. אולם בקידושין שאינו אישי אלא בין שני אנשים והאשה שם, לא יכנס לתחום הזה. 
ונדמה שדעת התוס׳ לומר, שהסכמתה של האשה ברקע, כי במהות הדבר, הבעל הוא המקדש לבד. והוא כמו לקדש חפץ לגבוה. ואף כי אין ברשות אדם לקדש חפץ חבירו כי אינו ברשותו. במקום שהוא ברשותו הוא היחיד המקדש. וא״כ אין הסכמת האשה כדעת מקנה, אלא שבלא הסכמתה אין כל כמיניה דבעל לקדש אותה.
ותפיסה זאת מוכר באחרונים מדברי הר״ן בנדרים:
הר"ן מסכת נדרים דף ל עמוד א
וניחא לי דאי מציא אשה לקדש עצמה לאיש ה"נ דהויא היא דומיא דמקדיש נטיעות ממש אלא כיון שהתורה אמרה כי יקח איש אשה ולא אמרה כי תלקח אשה לאיש לא כל הימנה שתכניס עצמה לרשות הבעל ומש"ה אמרי' בפ"ק דקידושין (דף ה) דאי אמרה היא הריני מאורסת לך אין בדבריה ממש אלא מכיון שהיא מסכמת לקדושי האיש היא מבטלת דעתה ורצונה ומשוי נפשה אצל הבעל כדבר של הפקר והבעל מכניסה לרשותו הלכך אין אנו דנין בקדושין מצד האשה אלא מצד הבעל ולגבי בעל.
ודברי התוס׳ קרובים לזה, אלא שהר״ן מדבר על הכנסתה לרשותו והתוס׳ על הקדשתה.
ולכאורה אין דברי התוס׳ אלא באומר בלשון הקדש, כדבריהם בדף ז׳.
וא״כ לפי התוס׳ כל יסוד הקידושין אחר הוא. שהוא מתוך עולם ההפלאה, בו הבעל מקדש את האשה.
ד. בירור כוונה וביטוי ממש 
עוד כתבו התוספות שם:
תוספות מסכת נדרים דף ו עמוד ב
מיהו אכתי קשה דלעיל אשכחן דפליגי ר' יהוד' ורבנן בידים שאין מוכיחות בגיטין משמע לכ"ע יש יד לגיטין והשתא מהיכא תיתי דיש יד לגיטין ואפילו אם ת"ל דגיטין וקידושין משום ויצאה והיתה דאיתקש יציאה להוייה גם בקדושין איבעיא לן ולא איפשוט.
ויש לומר דודאי בגיטין לא פליגי ביד דהא לשונות גמורים כתובים בתוך הגט וגם מגרש בלשון גירושין גמורין ומה שהזכיר לעיל ידים לאו דוקא אלא כלומר פליגי ר' יהודה ורבנן אי בעינן דיבור מוכיח או לא.
והנה ידים שאינן מוכיחות, יהיה תמיד שתי בעיות. הראשונה, האם הכוונה מובנת. והשנייה, אפ׳ הכוונה מובנת, האם הצליח לבטא בשפתיים הכוונה הזאת. דהיינו כי בהפלאה יש שתי מטרות, משמעות המשפט דהיינו בירור הכוונה בו, וגם ביטוי מפורש. האם הרמז מובן, והאם הרמז במשפט.
והענין ידים שאינן מוכיחות, אפשר לומר, ידים הם, אבל אינן מוכיחות, כי לא ברור לי הכוונה. או לומר, ידוע לנו הכוונה, אבל מ״מ, הרי הם ידים שאין מוכיחות, כי מן הידים עצמם אין פירוש וא״כ הוא לביטא הביטוי הנצרך.
וזהו מה שחילקו התוס׳ בין הנאמר בידים שאין מוכיחות בנדרים לבין הידים שאינן מוכיחות בגיטין. וזה אמרם, ויש לומר דודאי בגיטין לא פליגי ביד דהא לשונות גמורים כתובים בתוך הגט וגם מגרש בלשון גירושין גמורין ומה שהזכיר לעיל ידים לאו דוקא אלא כלומר פליגי ר' יהודה ורבנן אי בעינן דיבור מוכיח או לא. ע״כ. ודנים הגמרא, בתור נוסח השטר, מהו רמת הפירוט הנצרך לומר שהוא מובן או לא מובן. וא״כ אין מחלוקתם של רבנן ור״י שם בידים, אלא באינן מוכיחות. והוא אנלוגיה ולא אותו דבר ממש.
והנה בסוגיא שם בנדרים, יש לו ג׳ שלבים. האחרון הוא האמור. האמצעי הוא מחלוקתם של אביי ורבא בידים שאינן מוכיחות. הראשון הוא הבאת מחלוקת רבנן ור״י בגיטין לכאן. א״כ תראה שאין שאלת רב פפא בידים מוכיחות או לא, כי כבר עבר שלב זה. אלא שאלתו, האם כל תחום היד שייך לקידושין או לא. והנה מחלוקתם של רבנן ור״י, אינו ביד כלל, אלא בגדר אינן מוכיחות.
ויש לעיין בהויה דאביי ורבא בענין:
תלמוד בבלי מסכת נדרים דף ה עמוד ב
לימא קסבר שמואל: ידים שאין מוכיחות לא הוויין ידים! אין, שמואל מוקים לה למתני' כר' יהודה, דאמר: ידים שאין מוכיחות לא הוויין ידים; דתנן, גופו של גט: הרי את מותרת לכל אדם, רבי יהודה אומר: ודין דיהוי ליכי מינאי ספר תירוכין ואיגרת שבוקין. אמאי דחיק שמואל לאוקומה למתני' כרבי יהודה? לוקמה כרבנן אף על גב דאין ידים מוכיחות! אמר רבא: מתני' קשיתיה, אמאי תאני שאני אוכל לך, שאני טועם לך? ליתני שאני אוכל, שאני טועם! ש"מ, בעינן ידים מוכיחות.
איתמר: ידים שאין מוכיחות אביי אמר: הוויין ידים, ורבא אמר: לא הוויין ידים.
וצ״ע, הלא פסקו לפני שורה שמחלוקת זו הוא מחלוקת תנאים, ופסק שמואל כחדא מהם, ולשום מה חזרו אביי ורבא לחלוק על אותה השאלה.
וי״ל לא נחלקו לגבי הפרשנות אלא לגבי היעילות. כי ר׳ יהודה ורבנן בגיטין נחלקו, והוא מחלוקת בשאלת הפרשנות ובירור. ואביי ורבא סברי להו דהוא שאלה חדשה לגבי נדרים, דאפילו נניח הכל מובן הוא, האם יד הוא.
וכתב הר״ן:
הר"ן מסכת נדרים דף ו עמוד א
ולי אתי שפיר דודאי הידים בעצמן אינן מוכיחות לפי שהלשון אינו מוכיח שיהא הוא מגרשה אלא שהענין מוכיח מצד עצמו שהוא מגרשה משום דאין אדם מגרש אשת חבירו ולפיכך אף על פי שהלשון אינו מוכיח מהני ואין לשבש הספרים. 
מדובר א״כ בידים שאינן מוכיחות במקום שמובן הכוונה, אבל מ״מ הלשון עצמו אינו מוכיח על זה. כי הענין מוכיח מצד עצמו וברור כוונתו. אבל אינו מספיק. ובגט יהני ידים שאינן מוכיחות אבל בנדר אפשר שאפ׳ יהיה כן שברור הדבר אין לנו דיבור ברמה הנצרכת.
וז״ל המשך תוס׳ דלעיל:
תוספות מסכת נדרים דף ו עמוד ב
וא"ת והא מדמה לעיל פלוגתא דר' יהוד' ורבנן בגיטין לפלוגתא דאביי ורבא דפליגי בנדרים בידים שאין מוכיחות בידים ממש.
וי"ל דמ"מ מדמה שפיר כי היכי דפליגי ר' יהודה ורבנן בגיטין אי בעי שיהא מוכיח מתוך הגט שמגרש הוא הלכך בנדרים דגלי קרא בהו ידות הוו פליגי ר' יהודה ורבנן בידים שאין מוכיחות אי מהני אי לא.
לפ״ז אביי ורבא חולקים בהלכה מיוחדת בנדרים, אחר גזה״כ שיד מהני בנדרים. וההסבר האיך דמו מחלוקתם למחלוקת רבנן ור״י, כי יש באמת שתי שאלות, הראשונה, כמה זה מפורש בכוונה, השנית, כמה זה מפורש בלשון. ואביי ורבא חלקו עד כמה השפה הזאת מובנת או לא כוונתה, א״כ יש לדמותו לגיטין. אבל דברי רב פפא אחריהם, הוא דין בהפלאה ממש, ולא בירור כוונה בעלמא, ואי אפשר לדמות לתחום אחר בכדי.
ונחזור לתוס׳ אצלינו:
תוספות מסכת קידושין דף ה עמוד ב
הכא במאי עסקינן דאמר לי. משמע דמסיק הכא לשמואל דידים שאין מוכיחות לא הוויין ידים. 
ותימה דבריש מסכת נדרים (דף ב.) אמר האומר לחבירו מודרני ממך מופרשני ממך מרוחקני ממך שאיני אוכל לך שאיני טועם לך אסור. וקאמרי' עלה בגמרא (שם דף ד:) אמר שמואל בכולן עד שיאמר שאיני אוכל לך שאיני טועם לך. ומסיק מאי טעמא דילמא מודרני ממך דלא משתעינא בהדך משמע מופרשני ממך דלא עבידנא משא ומתן בהדך משמע מרוחקני דלא קאימנא בד' אמות דילך משמע. ופריך (שם דף ה:) לימא דסבר שמואל ידים שאין מוכיחות לא הוויין ידים. ומשני שמואל מוקי מתני' כרבי יהודה דאמר ידים שאין מוכיחות לא הויין ידים ומדקאמר שמואל מוקי למתני' כרבי יהודה מכלל דאיהו לא סבירא ליה כוותיה אלא סבירא ליה דהויין ידים.
ואין לפרש דשמואל מוקי למתני' כרבי יהודה וסבר ליה כוותיה מדאמר בתר הכי ומאי דוחקיה דשמואל לאוקמא מתני' כרבי יהודה ומאי קשיא אמאי דחיק ומוקי מתני' כרבי יהודה משום דסבר ליה כוותיה לכך מוקי כרבי יהודה.
אלא ודאי קים ליה דהויין ידים ועוד דאמר בגיטין (דף פה.) גופו של גט הרי את מותרת לכל אדם רבי יהודה אומר ודן די יהוי ליכי מינאי הוא גופו של גט ופליגי רבנן עליה. ושמואל סבר כרבנן.
וי"ל דהרי את מקודשת ולא אמר לי לא משמע כלל דמקודשת לי קאמר דאדם עשוי לקדש אשה לחבירו וידים שאין מוכיחות כלל כי הני ודאי קאמר שמואל לא הויין ידים אבל בהאי דנדרים הוו מוכיחות טפי.
וחילקו התוספות בין ידים שאינם מוכיחות כלל לבין ידים שקצת מוכיחות. ועוד הוא במקום אחר אצליהם:
תוספות מסכת נדרים דף ה עמוד ב
ור"י מחלק בידים שאין מוכיחות גרועות כי ההיא דקידושין דאם לא אמר לי הויין גרועות טפי מדאי דאדם עשוי לקדש אשה לחבירו וכן ההיא דנזיר דפריך עלה דאמר האומר אהא ה"ז נזיר ופריך ודילמא אהא בתענית קאמר ומוקי שמואל שהיה נזיר עובר לפניו. 
ואכן בסוגיא אצלינו נעלמו ממחלוקת ר״י ורבנן. והטעם, כי בסוגיא זאת הכוונה בכלל לא מובנת. והנה לא רק זאת נעלמה הסוגיא ממנה. אלא כל הפלפלים דנדרים שם, אביי ורבא, רב פפא, וכו׳. וא״כ יובן ניתוק הסוגיות שנתקו התוס׳. וא״כ אין לימוד לגבי אמירה בקידושין מה מקומה, כי אין אנו דנים אלא בדבר פרטי, אם המילה לי נצרכת לעיקר כוונה או לא.
ה. מחלוקת אביי ורבא
ולחזור לדברי אביי ורבא:
תלמוד בבלי מסכת נדרים דף ה עמוד ב
איתמר: ידים שאין מוכיחות אביי אמר: הוויין ידים, ורבא אמר: לא הוויין ידים.
אמר רבא: רבי אידי אסברה לי, אמר קרא: נזיר להזיר לי"י, מקיש ידות נזירות לנזירות, מה נזירות בהפלאה, אף ידות נזירות בהפלאה.
לימא, בפלוגתא דר' יהודה ורבנן קמיפלגי! דתנן, גופו של גט: הרי את מותרת לכל אדם, ר' יהודה אומר: ודין דיהוי ליכי מינאי ספר תירוכין וגט פטורין ואיגרת שבוקין; אביי דאמר כרבנן, ורבא דאמר כרבי יהודה!
אמר לך אביי: אנא דאמרי אפי' לר' יהודה, עד כאן לא קאמר רבי יהודה בעינן ידים מוכיחות אלא גבי גט, דבעינן כריתות וליכא, אבל בעלמא מי שמעת ליה?
ורבא אמר: אנא דאמרי אפי' לרבנן, ע"כ לא קאמרי רבנן דלא בעינן ידים מוכיחות אלא גבי גט, [ו.] דאין אדם מגרש את אשת חבירו, אבל בעלמא מי שמעת להו?
ואם המחלוקת ברמת הבהירות כדברינו לעיל, אף שר״י ורבנן לא בהפלאה עסקו, הוא קשור. ואחר כך דחו ההשוואה בין לאביי בין לרבא. ואפשר, שאינו אלא דחייה פרטי, כאן מובן יותר, כאן לא, וכזה. כדברי רבא, כי בגט דאין אדם מגרש את אשת חבירו, ולפיכך מובן הוא, וכו׳.
מאידך, אפשר שבדחייה זו ההבנה משתנה. דלאביי גט הוא יוצא דופן, דבעינן כריתות, וכדברי הר״ן לעיל, בנדר הענין יכול להוכיח, אבל בגט בעינן שיהיה דיבור מפורש אפילו יובן השפה. ודעת רבא ההפך, שבגט אין צורך אלא להבין את הכוונה, וכבר מובן, אבל בנדר צריך אנו דיבור מפורש. וזהו כוונת רבא, כי בשתי המקומות הכוונה מובנת לגמרי, אבל בנדר אין זה מספיק.
וע״ז כתב הר״ן:
הר"ן מסכת נדרים דף ו עמוד א
ורבא אמר לך כו'. ע"כ לא קאמרי רבנן לא בעינן ידים מוכיחות אלא גבי גט דאין אדם מגרש אשת חבירו, הרשב"א ז"ל שבש לשון זה ואמר דלא דייק דרבא לא קאמר דלא ליבעו רבנן ידים מוכיחות אלא דקסברי דהנך ידים בגט מוכיחות נינהו משום דאין אדם מגרש אשת חבירו.
ולי אתי שפיר דודאי הידים בעצמן אינן מוכיחות לפי שהלשון אינו מוכיח שיהא הוא מגרשה אלא שהענין מוכיח מצד עצמו שהוא מגרשה משום דאין אדם מגרש אשת חבירו ולפיכך אף על פי שהלשון אינו מוכיח מהני ואין לשבש הספרים. 
אכן משמע מטעמא דרבא דבנדרים דוקא נחלקו, דאמר רבא: רבי אידי אסברה לי, אמר קרא: נזיר להזיר לי"י, מקיש ידות נזירות לנזירות, מה נזירות בהפלאה, אף ידות נזירות בהפלאה.
והוא שאלה עיקרונית בהל׳ נדרים בכלל, מהו האוסר. והוא נפרד משאלת מה סמכות האיסור, ההשוואה לקרבן, שם ה׳, כו׳. ה׳ או האדם הוא האוסר. אבל אין זה שאלתין. אלא השאלה, בהיות תוקף לאדם לאסור איסור על נפשו, האם הוא אוסר בדיבור פה, ויש משמעות מיוחד לדיבור פה, כתרגום אונקלוס, ורוח ממלא. כי אף שיש אפשרות באדם לבטא מחשבות לבו בהרבה דרכים, בפועל, בכתב, וכו׳. ההלכה מכירה בדיבור כדרך הביטוי הנפשית ואישית. מפיהם ולא מפי כתבם. ויועיין במג״א לגבי הרהור בתפילת שמונה עשרה.
מאידך, הרי מצינו דבנדרי הקדש אפשר לידור בלב, מגזה״כ של כל נדיב לב. ור״ת חשב שכן הוא בתענית, ויש אומרים גם בצדקה. ואפשר א״כ שעיקרונית די ברצון ליצור נדר. אלא שבדרך כלל בלא דיבור אין רצינות.
והנפק״מ נידון באחרונים, משביע בכתב. שהרי הכתיבה יש בה יותר גמירות דעת מאשר הדיבור, כי היא יותר רשומה וקיימת לימים רבים, אבל פחות אישית, שמצינו מי שפוחד להתוכח חבירו פנים אל פנים כותב לו מכתב.
ואפשר שתעלה השאלה כמחלוקת אביי ורבא. שידים שאינן מוכיחות אביי מסתפק בהם בכל שהענין מוכיח אף אם אין הלשון מוכיח, ורבא חולק.
והנה, יכול אביי לתקוף לרבא תקיפה גדולה, הלא אם דיבור הוא הנצרך, מהיכי תיתי ידות כל עיקר, ואף אתה מודה בידות מוכיחות דמהני. והלא זוהי חידוש התורה בידות, דכל מקום שהענין מובן דיו. ותשובת רבא לזה, דומה לחקירתינו בעסוקים, כי לדעתו יד הוא כמו לדבר ממש.
ועדיין יש לחלק בין הוסגיא בנדרים לזו שבקידושין. כי אפשר שהסוגיא בנדרים בין אביי לרבא דן בידות שהענין מוכיח אך הלשון אינו מוכיח, אבל בסוגיינו בקידושין דנים אנו ביד שגם הענין אינו מוכיח. ולפיכך אינו קשור גם לדידו של הר״ן.
[א״ה ואסכם לך מה שסו״ס הצגנו מחלוקת בין הר״ן לבין התוס׳ במח׳ אביי ורבא. דלפי התוס׳ הוא מחלוקת כמותית, האם ידים שאינן מוכיחות מספיק לנו להבין כוונתו או לא. ואין בירור במחלוקתם לגבי השאלה אם בעינן אמירה מפורשת בביטוי שפתים אם לאו, דהרי התורה גילתה לנו דיש מועיל בנדרים, א״כ למדת שיד מספיק לביטוי איך שיהיה, רק הדבר הנוסף הנצרך מ״מ הוא שיהיה דבריו מובנים בכוונתם, ובמה נצרך לזה חלקו אביי ורבא. ולהר״ן לכ״ע הכוונה מובנת מיד שאינו מוכיח אם הענין מוכיח, אלא דרבא בעי אמירה מפורשת בנדרים ואביי לא טוען כך אלא כל שהכוונה ידועה מעניינו זה מספיק, כמו בגיטין לרבא.]
ו. הערות סיום
אמנם הקרן אורה ראה הסוגיא בדרך אחרת. וכבר הזכרנו זאת שחידשו התוס׳ חידוש עצום ורחוק באמרם שהקידושין מתחום הפלאה הוא. ואף אם הוא לשיטתם של התוס׳ בכמה מקומות אינו דבר מקובל. וכן בסוגיא נדרים יש הבדל בין ו׳ ע״ב לבין ז׳ ע״א, כי צדקה פאה וכו׳ הם מובנים בתחום ההפלאה. אבל בית הכסא או הפקר, לכאורה אינם מתחום ההפלאה. וא״כ אינו פשוט לומר כדברינו בתחילת השיעור שהכל רק בהפלאה היא. לכן יש מקום לדברי הקרן אורה [ו: ד״ה בעי רב פפא], שכל הסוגיא דנה על משמעות. וא״כ אין צורך להשאיר בתחום ההפלאה כלל.
אבל אם תאמר שלא כדבריו, יהיה האמירה בקידושין משמעותי ביותר לפי צד אחד של אביעא דרב פפא. ובטח אם תקבל דברי התוס׳ (אבל אפשר שיתלה על סוג האמירה אם בלשון קידושין אמר לה), אבל אין זה כדברינו לעיל שהאמירה אישית היא ולקירוב הדעת בא, אלא כי הקידושין מתחום ההפלאה הוא.כלל ח. המקדש במלוה
~ שיעורי הרב משה ליכטנשטיין, פרק האשה נקנית ~

א.
I. בין רב לאביי	169
II. אופי החובות	172
ב.
III. קידושי הנאה	177
IV. המקדש בתשכורת	185
❖                      ❖                      ❖
נספח	188

מקורות
(א) א. חוב או מלוה. ו: "אמר אביי וכו' ". רש"י ד"ה אינה מקודשת וסוד"ה לא צריכא. תוס' כתובות עד. ד"ה המקדש (שם, תוס' הר"ש ד"ה המקדש במלוה). (ב) טיב החוב. בעה"מ ב"ק לו: (יח. באלפס) מ"ומה שהביא הרב אלפסי ז"ל…וק"ו להדיוט". רמב"ן שם, מתחילת הקטע עד "וק"ו הדברים". [הרקע לענין מעמד שלשתן הוא בגיטין יג: "גופא אמר רב הונא…כהלכתא בלא טעמא".] קצות סי' רי"א ס"ק ה'. אבני מלואים סי' כ"ח ס"ק ט"ז. (ג) [שטר חוב דאחרים. מז: "נימא כתנאי…ומר לית ליה דרבי". תוד"ה המוכר (מח.) וד"ה לעולם. ר"ן (כ. באלפס) "ואמרינן עלה…בהנאה דאית בה".] (ד) מז. "אמר רב המקדש במלוה…מילתא למיתבעיה". רש"י ו: ד"ה אינה מקודשת. רמב"ם הל' אישות פ"ה הי"ג. הל' מכירה פ"ה ה"ד, פ"ז ה"ד. הל' אישות פ"ה הי"ד-ט"ו, י"ט, כ"א-ב' וכ"ד. אבני מלואים הנ"ל. אור שמח הל' אישות פ"ה הכ"ד. מכתבי הגרי"ז המודפסים בסוף ספרו על הרמב"ם, דף פב., המכתב מתמוז תרח"ץ, קטע הראשון. (ה) הנאת מלוה. רש"י ד"ה לא צריכא. חי' הרמב"ן ד"ה דארווח. תורי"ד ד"ה לא צריכא. מאירי ד"ה קדושי מלוה (עמ' 34). חי' הריטב"א ד"ה אמר אביי. ראב"ן, קידושין ב. (דף רסה: מדפי הספר) "תנן האשה נקנית...דנותן לה צער פיסוק רגלים". (ו) סג. המשנה הראשונה והגמ' עליה. חי' הרשב"א ד"ה והתניא "ולמ"ד אינה לשכירות...כדפרישית כנ"ל". נט. ד"ה אע"פ שנתאכלו, עד "לפנינו בס"ד".א.
10.8.33
I. בין רב לאביי	169
א. שתיקת הסוגיות זו על זו
ב. בין המעות לבין החוב
ג. שיטות רש״י ותוס׳
II. אופי החובות	172

I. בין רב לאביי
א. שתיקת הסוגיות זו על זו
גרסינן:
תלמוד בבלי מסכת קידושין דף ו עמוד ב
אמר אביי: המקדש במלוה אינה מקודשת. בהנאת מלוה, מקודשת, ואסור לעשות כן, מפני הערמת רבית.
האי הנאת מלוה ה"ד? אילימא דאזקפה, דאמר לה ארבע בחמשה, הא רבית מעלייתא הוא! ועוד, היינו מלוה! לא צריכא, דארווח לה זימנא.
וצ״ע מדוע המקדש במלוה אינה מקודשת, ועוד צ״ע ביחס בין הדברים אצלינו לבין הנאמר לקמן בשם רב:
תלמוד בבלי מסכת קידושין דף מז עמוד א
אמר רב: המקדש במלוה אינה מקודשת, מלוה להוצאה ניתנה. 
והגמרא לא השוה כלל בין הסוגיות, ולא התיחסן זו אל זו, אע״פ שלכאורה סוגיא אחת הנה.
וי״ל דרב דן במקדש במלוה, ואביי בהנאת מלוה עוסק. א״כ טעם דברי אביי, המקדש במלוה אינה מקודשת כיודע מההיא דרב, אבל יש לחדש, בהנאת מלוה מקודשת. ודייקא נמי, דלא נימק אביי מאמרו המקדש במלוה אינה מקודשת כד נימקו רב דמלוה להוצאה ניתנה, רק דן בדין הנאת מלוה דמקודשת וביאר בו ואסור לעשות כן, מפני הערמת רבית.
ב. בין המעות לבין החוב
אי נמי, ששני מקרים שונים עומדים לפנינו: ההיא דרב, כאשר המעות בעין, וההיא דאביי, כאשר כבר הוצאו המעות. וכן מדויק מדנימק רב מלוה להוצאה ניתנה ולא הזכירו זה בסוגיתנו.
והנה בדין מלוה להוצאה ניתנה יש להקשות, הלא ברור ומובן שכל כוונת ומטרת המלוה הוא לשימוש הכסף, ואם לא להוצאה ניתנה הלא אין שום תועלת הלואה בעולם. אלא דעכצ״ל דהנידון בשאלת מלוה להוצאה ניתנה הוא באשר המעות בעין. [וכן מפורש בתוס׳ ריה״ז מז., אך אכן שרש״י חולק שם וכתב שלמא״ד מלוה לאו להוצאה ניתנה יש לו על מעות הגבלת רשות שימוש ממשית, ודבריו מוזרים מאד]. וא״כ דנו אמוראי ותנאי אם לומר שההלואה היא זכות שימוש בכסף, כמו שאלה, רק עם זכות נוסף שיכול הוא להוציא המעות ולחזור למלוה מעות אחרות; אכן אם לא עשה כן, והמעות עדיין בעינן, מושאל אותן המעות אצלו. או, והיותר פשוט, לומר שאין הלואה דמיא לשאלה, אלא כדנתן לו המעות קנה אותן בקנין גמור מיד, רק שמשתעבד לו בחוב השוה מה שקיבל.
וא״כ יהיה שתי שאלות בכאן. הראשונה בלקדש במעות ההלוואה עצמן כל עוד שלא הוצאו. השנייה בלקדש בחוב ההלוואה אחר שכבר הוצאו המעות, ובכזה צ״ע מחדש, אם אפשר לקדש בחובות. ולא נפתר זאת ממה שלמדנו מדרב שמעמד הכסף קודם הוצאתו אינו נקרא בעין כי מלוה להוצאה ניתנה. דאפשר שאף אם בדרב אינה מקודשת דהא בעי לקדשה במעות אשר אינן ואפס עשה, עדיין המקדש במלוה דהיינו בחוב עצמו מקודשת, דהא מה שהואיל לקדשה בו קיים הוא.
ג. שיטות רש״י ותוס׳
אולם כתב רש״י:
רש"י מסכת קידושין דף ו עמוד ב
אינה מקודשת. דקיחה משדה עפרון גמרינן, דיהיב מידי בשעת קידושין, ומלוה להוצאה ניתנה, וכבר הן שלה ומעות אחרים היא חייבת לו. 
לדבריו, היא סוגיא אחת, ואין חילוק, דלא כדברינו.
אמרינן בכתובות:
תלמוד בבלי מסכת כתובות דף עד עמוד א
אמר רב עולא בר אבא אמר עולא אמר רבי אלעזר: המקדש במלוה ובעל, על תנאי ובעל, בפחות משוה פרוטה ובעל, דברי הכל צריכה הימנו גט. 
הסוגיא עוסקת האם ביאת נישואין מבטלת תנאי של קידושין, ואין כאן מקומו, אבל מ״מ הוזכר בה דין המקדש במלוה, ופירש״י:
רש"י מסכת כתובות דף עד עמוד א
במלוה. שמחל לה מלוה שחייבת לו, ואמרינן בקידושין דאינה מקודשת, דמשום דמשעה שלוותה ניתנה להוצאה וברשותה קיימא, והשתא לאו מידי יהיב לה. 
ומה שפירש המקדש במלוה שמחל לה חוב, קרוב אל דברינו לעיל בשמעתין דאביי, אבל אח״כ כד קשר הדבר לענין מלוה להוצאה ניתנה יצא מדרכינו בזה שהרי אנו אמרנו שאין קשר בין הדברים הללו. ואפשר לפרש, שרש״י תרתי קאמר, שאינה מקודשת לא בכסף ולא בחוב, לא בכסף כי להוצאה ניתנה, ולא בחוב כי חוב אינו מקדש.
בתוס׳ כתבו:
תוספות מסכת כתובות דף עד עמוד א ד״ה המקדש
המקדש במלוה. פי' בקונט' שמחל לה המלוה שהיתה חייבת לו ולפירושו צריך לחלק בין מקדש במחילת מלוה, למקדש בהנאת מחילת מלוה דמקודשת כדאמרינן בפ"ק דקדושין. 
ולרבינו יצחק אין נראה דשמא אין לחלק והכא יש לפרש דמיירי כגון דאמר לה התקדשי לי במעות מלוה שאת חייבת לי דהתם ודאי אינה מקודשת. 
ובתוספות הר״ש הוסיף ביאור, והמתבלבל בדבריהם יע״ש (בנספח). דבריהם בשיטת רש״י, שבעינן לחלק בין מחילת חוב, לבין הנאת מחילת חוב. והוא קצת דוחק, כי קרובים הם זה אל זה מאד, ומאי שנא אמר בהנאה זו ולא הזכיר, דסו״ס אותה הנאה איכא, ומי יאמר שלא כיון להנאה זו בכלל מחילת החוב. לפיכך לר״י לא נראה לחלק כן.
וראו התוס׳ החילוק שיש בין קידושין שבמחילה לבין הכסף עצמו, וכדברינו. אבל אף אם הכירו בחילוק זה, לא ראו אותו כהבדל שבין שמעתא דאביי ושמעתא דרב, אלא אמרו שרש״י מתיחס למחילת החוב, והר״י התיחס לקידושין באותן מעות.
ולן נראה דאביי דוקא דן בחובות ולא במעות הלואה כלל, ואכן חילק בחילוק הדק דק שהציעו התוס׳ לדעת רש״י, לחלק בין מחילת החוב עצמו לבין ההנאה שתקבל מינה, כי אף אם חילוק דק הוא מעולם חילוק הוא, וכך הוא ביאור חידוש אביי בכאן.
ומפני שהתוס׳ לא רצו לקבל חילוק זה, ביארו הענין, שחילוק אביי בין הנאת מלוה למלוה עצמו הוא הוא החילוק לדידינו בין שמעתא דרב לבין שמעתא דאביי, דמלוה עצמו הוא המעות, הנאת מלוה הוא מחילת החוב.

II. אופי החובות
ומ״ש אביי המקדש במלוה אינה מקודשת, ואלמה לא. י״ל מחוסר מעשה נתינה. א״נ, חסרון בשם כסף. דצ״ע, האם חוב הוא דבר שיש בו ממש אם לא. האם בכלל חוב קיום, האם חפץ של חוב יש. דאין חוב אלא רישום בעלמא, וכמאן דליתא הוא. ואם תקח הענין לקצהו, אין החוב אלא הבטחת המחייב לשלם בעתיד. או שמא הוא דבר של ממש ודאי. 
שאלה זו נידונת באשר דנים האם אפשר להקנות חוב ובאיזו דרך זאת תעשה. סוגיא אחת, בגיטין, בענין מעמד שלושתם [לקמן]. ולמעשה, יש הבחנה משמעותית בין מלוה בשטר לעל פה. דבשטר, דאפשר להקנות, אם במסירה לשיטתו של רבי אם בכתיבה ומסירה, ונחלקו הראשונים אם מדאורייתא או מדרבנן הוא, דעת הרמב״ם דרבנן, דעת התוס׳ בכמה מקומות דדאורייתא הוא. והנה ההלכה בבסיסה מניחה שאין קנין בלא חפץ, וצורות מופשטות לא נקנין, אלא רק חפצים ניתנים להקנאה. מלוה על פי לעומתו לא ניתן להקנאה בדרך כלל, אבל ניתן להקנאה בחידוש הדין של מעמד שלושתן:
תלמוד בבלי מסכת גיטין דף יג עמוד ב
גופא, אמר רב הונא אמר רב: מנה לי בידך תנהו לו לפלוני, במעמד שלשתן קנה.
אמר רבא: מסתברא מילתיה דרב בפקדון, אבל במלוה לא, והאלקים! אמר רב אפילו במלוה. אתמר נמי, אמר שמואל משמיה דלוי: מלוה לי בידך תנהו לו לפלוני, במעמד שלשתן קנה. 
וטעמא מאי? אמר אמימר: נעשה כאומר לו בשעת מתן מעות שעבדנא לך לדידך ולכל דאתו מחמתך. א"ל רב אשי לאמימר: אלא מעתה, הקנה לנולדים דלא הוו בשעת מתן מעות, הכי נמי דלא קנו! דאפילו לר"מ, דאמר אדם מקנה דבר שלא בא לעולם, ה"מ לדבר שישנו בעולם, אבל לדבר שאינו בעולם לא!
אלא א"ר אשי: [יד.] בההיא הנאה דקא משתניא ליה בין מלוה ישנה למלוה חדשה, גמר ומשעביד נפשיה. א"ל הונא מר בריה דרב נחמיה לרב אשי: אלא מעתה, כגון הני דבי בר אלישיב דכפתי ושקלי לאלתר, ה"נ דלא קנו! וכי תימא ה"נ, א"כ נתת דבריך לשיעורין!
אלא אמר מר זוטרא, הני תלת מילי שוינהו רבנן כהלכתא בלא טעמא: חדא, הא; ואידך, דאמר רב יהודה אמר שמואל: הכותב כל נכסיו לאשתו לא עשאה אלא אפיטרופיא; ואידך, דאמר רב חנניא: המשיא אשה לבנו גדול בבית קנאו. 
ויש להדגיש בדגש חזק, ענין הלכתא בלא טעמא, לא לומר שאין טעם מעשית לתקן כך, דהא הוא ממש דבר הנצרך בודאי ואין לגמגם בדבר, כי הוא דבר שב״ד חייבים לתקן. רק, שאין לו טעם ר״ל אין לו הסבר מבחינת מנגנון הלכתי, אלא תקנתא דרבנן בעלמא.
והטעם הנראה, כי הוא לא קיים. [..ואפשר שר״ל, לא קיים במובן שאינו חפץ שיוכל לתפוס קנין בו וכנ״ל, אלא דבר מופשט הוא, ואין קנין בדבר כזה. או לומר, שהוא ממש לא קיים כלל, אלא הבטחה בעלמא הוא..]
ובזה נחלקו הרז״ה והרמב״ן. דנו במקרה בו הכה ראובן את שמעון, וחייב לו סלע על נזקו, ואמר לו שמעון ליתנו לצדקה. אבל אח״כ התחרט ורצה בממון לעצמו. כתוב ברי״ף:
רי"ף מסכת בבא קמא דף יח עמוד א
תנן התם התוקע לחבירו נותן לו סלע ההוא גברא דתקע ליה לחבריה… אמר ליה ההוא גברא הואיל ופלגא דזוזא הוא לא בעינא ניתבוה לעניי. הדר אמר להו ניתבוה ניהלי דאיזיל אברי ביה נפשאי א"ל רב יוסף כבר זכו ביה עניי' ואף על גב דליכא עניי' הכא דליזכו ביה אנן ידי עניים אנן דאמר רב יהודה אמר שמואל יתומים אין צריכין פרוזבול [יח:] וכן תני רמי בר חמא היתומים אינן צריכין פרוזבול רבן גמליאל ובית דינו אביהן של יתומים.
איכא מאן דפשט מהא דמאן דיהיב מידי לעניי' באמירה ובעא למהדר ביה מצי הדר ביה ואמר הכי מדאמר רב יוסף ואף על גב דליכא עניי' הכא דליזכו ביה אנן ידי עניים אנן שמעינן מינה דדינא דעניים כדינא דהדיוט דמי דבהדיוט אי אמר ליה חד לחבריה [גיטין י"ג ע"א] מנה לי בידך תנהו לפלוני במעמד שלשתן קנה ואי לא לא קנה ה"נ דינא דעניים ומש"ה אמר רב יוסף ואף על גב דליכא עניי' הכא דליזכו ביה דינא דמעמד שלשתן אנן ידי עניים אנן.
ואנן אמרינן ליכא למשמע מינה הכי דבהדיא אמרי' [ראש - השנה ו' ע"א] בפיך זו צדקה אלמא בדיבור מיחייב.
והאי דאיצטריך רב יוסף הכא למימר ואף על גב דליכא עניי' הכא דליזכו ביה אנן ידי עניים אנן דאלמא אי לאו הכי הוה מצי למיהדר ביה לאו משום דדין עניים כדין הדיוט דמי אלא משום דההוא פלגא דזוזא לאו ברשותיה הוה קאי.
דהא לא אתא לידיה כדאמרינן [בבא - מציעא ז' ע"א] אמר רב כל ממון שאינו יכול להוציאו בדיינים והקדישו אינו קדוש ואקשינן הא יכול להוציאו בדיינים והקדישו קדוש והא"ר יוחנן גזל ולא נתייאשו ממנו הבעלים שניהן אינן יכולין להקדיש זה לפי שאינו שלו וזה לפי שאינו ברשותו ואוקימנא להא דרב במקרקעי דכי יכול להוציאו בדיינין ברשותיה קאי ושמעינן מינה דבמטלטלי אפילו ממון שהוא יכול להוציאו בדיינין והקדישו אינו קדוש.
ומשום הכי א"ל רב יוסף אנן ידי עניים אנן דלא גרע מדינא דהדיוט דקני במעמד שלשתן. אבל מידי דאיתיה ברשותיה ואמר הרי הוא לעניים כבר זכו ביה עניי ולא מצי למהדר ביה כדאמר בפיך זו צדקה ואמר רבא צדקה מיחייב עלה לאלתר דהא קיימי עניים.
תקפו בעה״מ. כתוב שם:
המאור הגדול מסכת בבא קמא דף יח עמוד א
ומה שהביא הרב אלפסי ז"ל סיוע לדבריו גזל ולא נתיאשו הבעלים שניהם אין יכולין להקדיש זה לפי שאינו שלו וזה לפי שאינו ברשותו לא זו הדרך ולא זו העיר.
דלא אמרי' אינו ברשותו בדבר שאינו מסרב הלה ליתנו לו.
שאם אתה אומר כן אפי' מעמד שלשתן לא היה מועיל לו בהקדש, וק"ו להדיוט.
וההיא דגנב והקדיש ואח"כ טבח ומכר, דאוקימנא בפ' מרובה בשעמד בדין, בהכי נמי מתוקמא במסרב הלה ליתנו לו. והדברים מוכיחין כן, שהרי טבחו ומכרו.
חולק עליו הרמב״ן במלחמות:
מלחמת ה' מסכת בבא קמא דף יח עמוד א
אמר הכותב ותמה על עצמך היאך אדם יכול להקדיש מלוה שלו שאינה לא ברשותו ולא ברשות גבאי בעין ורצה הלה ליתן לו מ"מ לא קנה מעולם ולא בא לרשותו.
ואפי' א"ת בגזל ולא נתיאשו הבעלים שהוא יכול להקדיש כשהלה רוצה ליתן לו, במלוה אינו יכול להקדיש שהרי ממון זה אינו שלו ולא קנאו. ואי בעו לאיחלופי באחרינא מצי עבדי. כ"ש בנזקין שלא הגיעו לידו מעולם.
הרי שור תם שהזיק והקדישו ניזק לר' ישמעאל לא קדיש אף על גב דאגביה ניהליה בדמי היזקא משום דלאו דיליה הוא דמצי לסלוקי בדמים אי נמי משום דמודה ומיפטר כ"ש זוזי דלא מצי מקדיש עד דאתו לידיה.
ואי ס"ד דבר שברשותו מיקרי כיון שאין הלה מסרב ליתן, אמאי קי"ל דהלואה לא מקניא במתנת בריא אלא במעמד שלשתן כדאיתא בפ' מי שמת? הא איתא נמי באגב, דמטבע נקנה בו. ובמעמד שלשתן נמי מדינא לא הוה מצי למקנא לה והלכתא בלא טעמא היא.
ועיקר טענת הרמב״ן, כי אין חוב דבר ממשי כלל, ואינו קיים הוא, ולפיכך אי אפשר לומר שהוא ברשותו, כי באמת אינו ברשות שום אדם, אלא איננו. ורואה הרמב״ן ענין מעמד שלושתן כפי שביארנו, שאי אפשר מתוך מערכת ההלכתית הרגילה כי אין חוב קיים, אלא מילתא בלא טעמא הוא. ולכן הקשה הרמב״ן, אילו היתה כדעת בעה״מ, הלא יש בו טעם ומנגנון לפעול. וכמו שמטבע, אע״פ שאינו נקנה בחליפין, נקנה בקנין אגב, אמאי לא נומר כן בהלואה.
ר״ל כי לדעת בעה״מ יהיה ההלואה כממון ורטואלי, כמטבע בלי צורה ממשית, אבל דבר קיים, וא״כ יוכל להקנות בקנין אגב, אשר לא נצרך לנגיעה בחפץ כלל.
ויוסף הרמב״ן דבּר:
ועוד אמרו המקדש במלוה אינה מקודשת. וכן במקח וממכר. אלמא כדבר שלא בא לעולם דמיא לענין הקדש נמי דבר שלא בא לעולם הוא וק"ו הדברים…
וטוען הרמב״ן, שמאמר אביי, המקדש במלוה אינה מקודשת, הוא הטעם והוא הענין, כי אין לחוב ממשות וקיום כלל, ולפיכך אין זה קידושין, וכן אי אפשר להקנות במכר. וכדבר שלא בא לעולם דמיא.
וממשיך הוא שם:
מ"מ זה ברור הוא שאין אדם יכול להקדיש מה שלא הגיע לידו מעולם ואינו שלו כגון נזקין…
ואמרי' בפ' כל שעה גבי בעל חוב רבא אמר מיכן ולהבא הוא גובה. ואי אקדיש מלוה כיון דמצי לוה לסלוקיה בדמים לא עשה ולא כלום. וש"מ שאין אדם יכול להקדיש מה שלא הגיע לידו ואינו שלו. אף על פי שחייב לו חבירו הואיל ומצי חלפי ליה אי נמי לסלוקי במיטב. וזו ראיה גמורה לדברי רבינו הגדול ז"ל.
והביא לראיה שיטת רבא שם, דאכן נראה ממנה, שחוב איננו ממשי כלל, אלא זכות גביה בעלמא הוא.
ויש להוסיף ראיה לדבריו, והוא ענין המחילה, שאם היה החוב דבר ממשי, הלא יצטרך לקנותו שוב ללוה כדי לבצע מחילה, ולא סתם מחילה בעלמא.
אבל לדעתו של הבעה״מ, שיכול אדם להקדיש חוב, יהיה החוב דבר ממשי וקיים, אף אם אינו חפץ.
ואחר שנתבארו שתי התפיסות, שוב נשאל מאי מאחוריהם. ואפשר, כי לדעתו של בעה״מ, דברים מופשטים קיימים, דזה שאינו נראה לעיניים אינו אומר שאיננו, אלא העולם של רוח ומושפטות קיים הוא.
עוד י״ל, שהוא תלוי בסוגית השיעבודים. אם שיעבוד דאורייתא. אפשר לומר, שכל שאדם חייב לי מאה שקל, יכול אני לגבותם ממנו בקרקע דידיה. והוא שאלה עמוקה בשיעובדים. שיש אומרים זכות גבייה הוא, ועד שעת גבייה אין בו ממשות. ויש תופסים אחרת, ששיעבוד הוא קנין, וכבר משעת הלואה יש מקצת קנין למלוה על הקרקעות. ואפשר שהוא מח׳ אביי ורבא בפסחים שהזכרנו. מ״ד מלוה בשטר נקנה מדאורייתא. תוס׳ ב״מ דף נ״ו כתבו:
תוספות מסכת בבא מציעא דף נו עמוד ב
ולרבינו חיים נראה דקנה מן התורה אם יש ללוה קרקעות שמוכר לו שיעבוד שיש לו בקרקעות ובמרובה (ב"ק דף סב:) כתבתי באריכות.
שיטתו, דמחילת שטרות מדאורייתא אם יש שיעבוד לקרקע ומדרבנן אם לאו. כי אם שיעובודא איכא, אין זה חוב בעלמא, אלא קנין ממש, וניתן להקנות.
ואפשר שבעה״מ יומר, אין זה רק בשיעובדים, אלא כל חוב הקיים, הוא בעצם קנין בקרקע. וא״כ ודאי כל חוב קיים הוא. וודאי קל לחלוק על זה, כי הרבה אומרין אין שיעבוד אלא זכות גביה, ואין קנין לחצאין כזאת. וא״כ אין השיעבוד אלא זכות ממונית מופשטת.
וגם דברי התוס׳ בכתובות דלעיל, דיוכל לקדש בחוב. נראה שהוא גם בשאלה זאת תלויה. כי אם החוב הוא דבר קיים, יותר נראה שיכול לקדש בו. מאידך אם כדברי הרמב״ן שאינו קיים, אין זה קידושין, כמובן וכברור. אא״כ יתרגמו להנאה.
ב.
12.8.33
III. קידושי הנאה	177
א. האשה נתקדשת בהנאה
ב. מהו הנאת מלוה
ג. דברי הראב״ן
ד. הנאה היא כסף
IV. המקדש בתשכורת	185
א. פתיחה
ב. אופי תשכורת
ג. הנאה המעורבת בממון
תוס׳ ר״ש כתובות דף עד עמוד א

III. קידושי הנאה
א. האשה נתקדשת בהנאה
כבר הבאנו דברי אביי, שאמר המקדש בהנאת מלוה מקודשת. וצ״ע, כי כבר ראינו לשיטת הרמב״ן שמלוה לא קיים ולא כסף, וא״כ איך הנאתה יתאמר בה. הרי לא שמענו משלש דרכים בהן האשה נקנית שהנאה בכלל.
ובנושא זה נחלקו האור שמח והגרי״ז בשיטת הרמב״ם. כי כתב הרמב״ם:
רמב"ם הלכות אישות פרק ה
טו: המקדש בהנאת מלוה הרי זו מקודשת, כיצד כגון שהלוה אותה עתה מאתים זוז ואמר לה הרי את מקודשת לי בהנאת זמן שארויח לך במלוה זו שתהיה בידך כך וכך יום ואיני תובעה ממך עד זמן פלוני הרי זו מקודשת, שהרי יש לה הנאה מעתה להשתמש במלוה זו עד סוף זמן שקבע, ואסור לעשות כן מפני שהיא כרבית, ופירשו רבותי בהנאת מלוה דברים שאין ראוי לשמען. 
יט: אמר לה הרי את מקודשת לי בשכר שאדבר עליך לשלטון ודיבר עליה לשלטון והניחה השלטון ולא תבעה אינה מקודשת אלא אם נתן לה פרוטה משלו, שההנאה שבאה לה מדבריו הרי היא כמלוה והמקדש במלוה אינה מקודשת.
כב: אמר לה הא לך דינר זה מתנה והתקדשי לפלוני וקידשה אותו פלוני ואמר לה הרי את מקודשת לי בהנאה זו הבאה ליך בגללי הרי זו מקודשת אף על פי שלא נתן לה המקדש כלום. אמרה לו הא לך דינר זה מתנה ואתקדש לך ולקחו ואמר לה הרי את מקודשת לי בהנאה זו שקבלתי ממך מתנה אם אדם חשוב הוא הרי זו מקודשת שהנאה יש לה בהיותו נהנה ממנה ובהנאה זו תקנה עצמה לו. 
כד: האומר לאשה הרי את מקודשת לי בדינר זה על מנת שתחזיריהו לי אינה מקודשת בין החזירה בין לא החזירה, שאם לא החזירתו הרי לא נתקיים התנאי, ואם החזירתו הרי לא נהנית ולא הגיע לידה כלום.  
וראינו שהרמב״ם מחייב שיהיה לאשה הנאה מקובל לכסף הניתן. ולפיכך מתנה ע״מ להחזיר אינה מקודשת כי אין לה הנאה, וכן מקדש במשכון הלואה.
כתב האור שמח:
אור שמח הלכות אישות פרק ה הלכה כד
ואם החזירתו הרי לא נהנית: המעיין בשיטת רבינו בדין כסף קדושין, יראה שסובר דעיקרו תלוי בהנאה שתהא נהנית מפרוטה כסף שנותן לה, לכן בהנך הלכות שכתב בהלכה כ"א וכ"ב, דייק בהנאת מתנה זו שנתתי על פיך, בהנאת מתנה זו שקבלתי ברצונך, בהנאה זו הבאה לך בגללי, ובמכר לא מועיל באומר תן דינר לפלוני ויהיו נכסי קנוין לפלוני, דדוקא גבי אשה, דרק בשביל הנאה הבאה מכסף מקנית נפשה לבעל.
ולכן במקדש במלוה אף שדעת רבינו דמלוה מועיל כמו כסף גבי מכר, בכ"ז גבי קדושין אינה מקודשת, וכמו שדייק בהלכה י"ג שהמלוה להוצאה ניתנה, ואין כאן שום דבר קיים להנות בו כו' ועברה הנייתו, ויעוין בפ"ז מהלכות מכירה הלכה ד'.
ולכן כתב לעיל (בפ"ד הלכה י"ט) דדוקא בהנייה תלוי, לכן (בענין) [בעינן] שיהיה הדבר ראוי להתקיים עד שיגיע לאותו מקום ששוה פרוטה, ואז כיון שתוכל להנות מפרוטה, גמרה ומקדשה נפשה, אף על גב דבמכירה יכול להיות דסובר רבינו דאין זה כסף כלל, דאין לו אלא מקומו ושעתו, בכ"ז גבי קדושין עיקרו בהנייה תליא, בין לגריעותא, כמו במלוה, דאין שם הנאה מתקיימת ומחודשת, דאינה מקודשת, בין למעליותא, כמו בהלכה כ"ב.
ולכך במתנה ע"מ להחזיר כיון שאם החזירתו לא נהנית בו היינו בגופו של דינר הנאה ממשית, אם לא שהיתה צריכה להתראות או כיו"ב, שזה אין הנאה מגופו של דבר, לא גמרה ומתקדשה בו, וזה שאמרו בגמרא (ג, א) דמטעם חליפין הוא טעם על שלא גמרה להקנות עצמה בו, ופשוט למסתכל היטב בשיטת רבינו: 
ואחת מראיותיו, ולכן במקדש במלוה אף שדעת רבינו דמלוה מועיל כמו כסף גבי מכר, בכ"ז גבי קדושין אינה מקודשת, וכמו שדייק בהלכה י"ג שהמלוה להוצאה ניתנה, ואין כאן שום דבר קיים להנות בו כו' ועברה הנייתו ע״כ, דיוק כגדול הוא. דהא לא נימק הרמב״ם כנימוקו של הרמב״ן שאין המלוה קיים כלל, וגם לא כדברי רש״י שמלוה להוצאה ניתנה ולכן אין חפץ כסף, אלא הטעם, שכבר הוציאה אותו דינר ועברה הנאתו ע״כ.
והגרי״ז חולק על זה:

והאבני מילואים קידמם בדבר, יראה דבריו:
אבני מילואים סימן כח ס"ק טז
הי' לו מלוה אצלה. בפ' האיש מקדש (דף מ"ז) אמר רב המקדש במלוה אינה מקודשת מלוה להוצאה ניתנה נימא כתנאי המקדש במלוה אינה מקודשת וי"א מקודשת כו' ותסברא אימא סיפא ושוין במכר שזה קנה ואי אמרת מלוה להוצאה ניתנה במה קנה, והרמב"ם פ"ה מאישות (הי"ג) כתב דהמקדש במלוה אינה מקודשת ובפ"ה ממכירה (ה"ד) כתב בקרקע דקונה במלוה ובמטלטלין למי שפרע, והרב המגיד שם כתב ליישב דבריו במה שהוא נגד סוגיא הנזכר דמכר שוה לקידושין ומשום דסמך לו על הסוגיא דפ' הזהב (מו, ב) דמבואר שם גבי דמי שור בפרה דאוקמה אדאורייתא דאמר ר' יוחנן דבר תורה מעות קונות והתם מלוה הוי וע"ש.
ואכתי צריך טעמא דמ"ש קידושין ממכר דממ"נ אי נימא דמלוה חשיב כסף א"כ בקידושין נמי אמאי לא מהני מלוה ואי לא מיקרי כסף ומשום דלא יהיב מידי דכבר הן ברשותא דידה א"כ מ"ש מכר דמהני.
ונראה דהרמב"ם לטעמי' שכתב בפ"ה מאישות [הכ"ד] במתנה ע"מ להחזיר דאינה מקודשת משום דאם לא תחזיר אינה שלה ואם תחזיר הרי לא נהנית ע"ש. והוא מפרש דהא דאמרינן פ"ק דקידושין (דף ו') בכולהו קני לבר מאשה לפי שאין אשה נקנית בחליפין דאינו משום גזירה דחליפין וע"ש בתוס' אלא משום דהוי ממש כמו חליפין לקידושי אשה כיון דלא נהנית וכיון דאמרינן בכולהו קני דהיינו במכר ובאינך שם א"כ מוכח דאע"ג דה"ל כסף אפי' במתנה ע"מ להחזיר אלא בקידושי אשה דבעינן נהנית וכשאינה נהנית בש"פ גנאי הוא לה לקדש נפשה בחנם. וז"ל הרמב"ם פ"ה מאישות (הי"ג) שם המקדש במלוה אינה מקודשת מלוה להוצאה ניתנה ואין כאן שום דבר קיים ליהנות בו מעתה שכבר הוציאה אותו דינר ועבר הנאתו עכ"ל ומש"ה בקידושין דבעינן הנאה דוקא ומלוה לא הוי הנאה אצלו שכבר עבר הנאתו אבל במכר דלא בעינן הנאה דהא במתנה ע"מ להחזיר מהני בתורת כסף ה"ה מלוה נמי קונה בתורת כסף אף על גב דליכא הנאה דכבר עברה הנאתו.
ולפי האור שמח, הנאה עצמה היא מקדשת, דכתב המעיין בשיטת רבינו בדין כסף קדושין, יראה שסובר דעיקרו תלוי בהנאה שתהא נהנית מפרוטה כסף שנותן לה כו׳ דדוקא בהנייה תלוי כו׳ גבי קדושין עיקרו בהנייה תליא, בין לגריעותא כו׳ בין למעליותא כו׳.
ולדבריו צריך לומר, האשה ניקנת בג׳ דרכים, הנאה, שטר, וביאה. כי הכסף באמת אינו אלא הנאת פרוטה.
וזה מה שדחה הגרי״ז בתקיפות, כמבואר להמעיין בדבריו.
ונמצא אנו בדיון מאד דומה למה שכבר עסקנו בו בכלל הקודם, כאשר אז דננו האם האמירה עצמה היא לב הקידושין כדברי התוס׳ דף ה׳ או שמא אינו אלא הכסף עיקר. וההשוואה בין מכירה לקידושין בדברי האחרונים הנ״ל חשוב. וכמו שהאבני מילואים  שם ריחק דרשות קרא:
עוד נראה בטעמא דרמב"ם דמחלק בין קידושין למכר לפי מ"ש רש"י בפ"ק דקידושין (דף ו') בהא דאמר אביי המקדש במלוה אינה מקודשת ז"ל אינה מקודשת דקיחה משדה עפרון גמרינן דיהיב מידי בשעת קידושין ומלוה להוצאה ניתנה וכבר הן שלה ומעות אחרים היא חייבת לו עכ"ל ומשמע דאי לאו דיליף לה משדה עפרון הוי מלוה נמי חשיב כסף אלא משום דיליף משדה עפרון והתם בשדה עפרון כן הי' דיהיב אברהם כסף בשעת מכר דכתיב וישקול אברהם ולענין זה גמרינן משדה עפרון דיהיב מידי בשעת קידושין. וא"כ קרקע דנקנה בכסף דלאו משדה עפרון יליף וכדאמרינן בקידושין (דף כ"ו) בכסף מנ"ל אמר חזקי' אמר קרא שדות בכסף יקנו וכתבו שם תוס' הא דלא אייתי מקרא דכתיב בשדה עפרון משום דהני מילי נכרי דכל קניינו בכסף ע"ש וכיון דלאו משדה עפרון יליף לה מש"ה נמי נקנה במלוה ומשום דמלוה נמי חשיב כסף.
והנה בקידושין (דף ג') מנלן דמקניא בכסף אמר רב יהודא אמר רב ויצאה חנם אין כסף אין כסף לאדון זה אבל יש כסף לאדון אחר וע"ש ומשמע דלא ס"ל הך גזירה שוה דקיחה קיחה משדה עפרון וכמ"ש שם בס' קיקיון דיונה ובחידושי פני יהושע שם, וא"כ אליבי' דרב תו לא מצינן לחלק בין קידושין למכר כיון דגם כסף קידושין לאו משדה עפרון יליף וא"כ מכר וקידושין שוין ומש"ה מקשה בש"ס שפיר מהך דשוין במכר שזה קנה ואי אמרת מלוה להוצאה ניתנה במה קנאו דלרב ע"כ שוין הן קידושין ומכר, אבל לדידן שפיר מחלקין בין קידושין למכר דקידושי כסף משדה עפרון יליף והתם הי' כסף בעין משא"כ שדה דמקניא בכסף משדות בכסף יקנו ומלוה נמי חשיב כסף ודו"ק.
דאשה משדה עפרון, ומכירה משדות בכסף יקנו. אמנם דבריו קצת דחוקים בזה דהא עפרון בשדה נאמר. ועוד הוא אמר שהדבר תלוי על איזו דרשה ילמד כסף קידושין מיניה.
והדברים חוזרים על הכבר נאמרים, ודברי האבן האזל שהבאנו שבאמת כסף קידושין הוא של הסכמה, כן דעת האור שמח קרוב לזה שהוא באמת כסף הנאה, כי קידושי כסף הם דבר המתקרב לה לו, וקיחה בדברים הוא. והגרי״ז חולק ע״ז, כי האשה ניקנת לא שהאשה נתקרבת, והוא כמכירה. ועדיין לדבריו גם נצרך ההנאה, כי בעינן גם קנין גם קירוב הדעת, וכדברינו בסוגיית אמירה, כסף וגם אמירה, ולא קירוב הדעת בעלמא, וזהו טעמא דהרמב״ם פסל מתנה ע״מ להחזיר. וכבר ביארנו מאז מה נעשה עם זה דתנן האשה ניקנת בג׳ דרכים.
ב. מהו הנאת מלוה
והנה בענין הנאת מלוה עצמה נחזור לדון. פירש רש״י:
רש"י מסכת קידושין דף ו עמוד ב
דארווח לה זמן. הלואתו ואמר לה התקדשי בהנאה זו שאת היית נותנת פרוטה לאדם שיפייסני על כך או לי ואם פירש לה כך מקודשת והערמת רבית הוא דהויא ולא רבית גמור דלא קץ לה מידי ולא מידי שקל מינה.
וכ"ש אם מחל לה כל המלוה ואמר לה התקדשי לי בהנאת מחילה זו דהשתא הוא דקא יהיב לה הך פרוטה דהנאת מלוה אבל כי מקדש לה בעיקר המעות לאו מידי יהיב לה שכבר הם ברשותה והם שלה. 
דהיינו אם ניסח הוא בכך שמקדש אותה בהממון עצמו, אינה מקודשת, אבל אם ניסח שמקדש בהנאה שיש לה שלא תצטרך לשלם אחר מחילתו, מקודשת.
כתב הרמב״ן:
חידושי הרמב"ן מסכת קידושין דף ו עמוד ב
דארווח לה זימנא, יפה פרש"י ז"ל…
ור"ח ז"ל שאמר דשקלינהו מינה והדר אוזפינהו ניהלה, לא דבר נכונה שאין זה לשון ארווח לה זימנא, ועוד שאם שכר הנאת המלוה מלוה היא שלא תתקדש בה כשלא החזירם, אף כשהחזירם מלוה היא דהא ליתיה בעינא.
וכן פירוש הראב"ד ז"ל שהעמידה כשהגיע הזמן והמעות בעין בידה דחוי הוא, שאעפ"י כן שם מלוה עליהם כיון שאם רצתה מוציאה אותם ופורעת אחרים והלה לא קנה בהם כלום.
ודעת הראב״ד גם מבואר מהשגותו לרמב״ם:
רמב"ם הלכות אישות פרק ה הלכה טו
המקדש בהנאת מלוה הרי זו מקודשת, כיצד כגון שהלוה אותה עתה מאתים זוז ואמר לה הרי את מקודשת לי בהנאת זמן שארויח לך במלוה זו שתהיה בידך כך וכך יום ואיני תובעה ממך עד זמן פלוני הרי זו מקודשת, שהרי יש לה הנאה מעתה להשתמש במלוה זו עד סוף זמן שקבע, ואסור לעשות כן מפני שהיא כרבית, ופירשו רבותי בהנאת מלוה דברים שאין ראוי לשמען.
השגת הראב"ד אישות פרק ה הלכה טו
א"א הראשונים פירשו כגון שהגיע זמן המלוה ליפרע ומעותיו בידה מזומנים לפרוע והיא היתה נותנת מיד ברצון דינר למי שמאריך לה הזמן חדש אחד והאריך לה בשכר הקידושין מקודשת וזהו דארווח לה זימנא. וכ"ש מה שכתב הוא.
והמשותף בין שיטות הר״ח והראב״ד כאן, שהכסף בעין. ואמת שיטתייהו קשה להבין מדיוקי הסוגיות. ואתה רואה מלשון החריף של הרמב״ן, שהוא לא תדיר בשימושי לשונות אלו לגבי קדמוני עולם כר״ח וראב״ד. ונראה שמה שדחקם לומר כן, כי מצריכים כסף בקידושין, ולא גרסי זה שהאשה ניקנת בהנאה.
ועוד אפשר שידייק ר״ח מזה שאמרו בגמרא דארווח לה זימנא, ולא אמרה אוקימתא פשוטה יותר, הנאת מחילה, וכמו שאמר רש״י הלא ק״ו הוא, אלא כי לדעת הר״ח בעינן ארווח לה זימנא דווקא, שיהיה שם נתינת כסף.
גם התורי״ד עסק בשיטת ר״ח:
תוספות רי"ד מסכת קידושין דף ו עמוד ב
לא צריכא דארווח לה זימנא. פירש המורה… ואינו נראה לי פתר זו דהמקדש במלוה נמי הכי הוא דמוחל לה ההלואה ואפילו הכי אינה מקודשת ואמאי והא אית בה פרוטה דהות יהבא לפיוסה ומשום דלא פריש דבההיא הנאה מיקדשת לי אינה מקודשת והא מפרש ועומד דכיון דמחל לה ההלואה יש לה הנאה מאותה פרוטה שהיתה נותנת כדי לפייסו.
ורבינו חננאל זצ"ל פירש מאי הנאת מלוה כגון דמטא זימנא למיפרעיה וארווח לה ואמר לה בההיא הנאה דקא שביקנא לך עד כך וכך זימנא מיקדשת לי ומסרה לו הממון והחזירו לה ליהנות בו עד הזמן שהרויח לה שאם לא נאמר כך נמצא הטפל יותר מן העיקר דקיימא לן המקדש במלוה עצמה אינה מקודשת וכל שכן בהנאת מלוה אלא לכדאמרינן שפרעתו ומיד נתן לה אותו הממון ונתן לה רשות להתעסק בו והריוח שיעלה בו הוא לה וההנאה כולה לה…
וזה הפתר נראה לי נכון.
דכיון שהמעות הם בעין אף על פי שאינו נותן לה גוף המעות אלא הנאתן היא מתקדשת באותה נתינת המעות שנותן לה כדי שתיהנה מהם דבאותה שעה שנותן לה המעות יש בה שוה פרוטה באותו הקנין שמקנה אותם לה כדי להינות מהם ולהרויח בהם.
אבל אם אין שם נתינת מעות כלל זהו שאמרנו המקדש במלוה אינה מקודשת שאף על פי שמהנה אותה הנאה גדולה כיון שאין שם נתינת מעות אינה מקודשת.
הרי אתה רואה מלשונו, שהוא מצריך נתינת מעות, ואין הנאה מספיקה לקדש אשה בלא זה.
ואחר זה שינה דעתו לתמוך ברש״י:
אחרי כן התבוננתי וראיתי שאין הלשון מוכיח כפתר רבינו חננאל זצ"ל שאלו הביאה לו המעות בזמנו ועוד הרווח לה זמן אחר היינו הלואה גמורה והוה ליה למימר לא צריכא דאלוה לה ומקדשה באותה ההנאה מה צורך לכל זו הסיב' שתהיה חייבת לו מעות ותביאם ועוד ילוה לה. אלא ודאי כפתר המורה משמע.
ומאי דקשיא לי במהדר קמא אינו כלום דכי מקדש לה בעיקר המלוה דעתה על עיקר הממון ואינו כלום אבל אם פירש לה בהנאת המלוה שאני מוחלך דעתה אהנאה ולאו אעיקר ממון והויא מקודשת.
 ובכל דבריו הזהבים הוא חידד הדיון בחדידה רב תועלתה.
והנה עמדתו של רש״י ומסקנתו של הרי״ד קרוב יותר לדברי אור שמח, ודעתייהו דהר״ח והראב״ד קרובים יותר לדברי הגרי״ז.
ג. דברי הראב״ן
ויש מקום עיון בדברי הראב״ן בפתח מכילתין:
ראב"ן קידושין
תנן האשה ניקנת בשלשה דרכים בכסף ובשטר וביאה ואמרינן בגמרא בכסף מנלן וכו' עד דמסיק [ז' א] דאפילו אם אמרה לאדם חשוב הילך מנה ואקדש אני לך מקודשת בההיא הנאה דמקבל מתנה מינה. וש"מ דכל הנאה שיעשה לה מקודשת בה ואפילו לא יהיב לה כלום.
והכי נמי אמרינן [לקמן ס"ג א] בשכר שאדבר עליך לשלטון מקודשת. אל[מא] מקודשת בהנאה שמהנה לה. רק שיהא בהנאה שוה פרוטה דשוה כסף ככסף.
וק״ל א"כ בביאה למה לי למיתני הרי נהנית מן הביאה ומתקדשת בההיא הנאה ונגמר ביאה מכסף ולמה לי לאפוקי ביאה מקרא דובעלה מלמד שניקנת בביאה [ד' ב].
ואני אליעזר אומר ביאה דבתולה גמר מקרא דלית לה הנאה אלא צער פיסוק רגלים, כדאמרינן בכתובות [ל"ט ב] גבי מאנס את הבתולה דנותן לה צער פיסוק רגלים. 
דבריו קרובים לדברי האור שמח, דבאמת אשה נתקדשת בקידושי הנאה. ויכול אשה להתקדש בביאה שיש בה הנאה גם מדין זה, אלא חידוש הביאה שאפ׳ אין לה הנאה מ״מ מקודשת, וזה דמי למה ששטר שוה פרוטה יכול להתקדש בו מדין כסף נמי.
אמנם למסנקא ממה שלמדנו מובעלה, אין הביאה מדין הנאה, אלא או מדין אישות או מדין כיבוש כאמור כבר. 
ד. הנאה היא כסף
והריטב״א הלך לו בדרך אחרת, לעשות הנאה ככסף:
חידושי הריטב"א מסכת קידושין דף ו עמוד ב
עיקר הפירוש המקדש בגופה של מלוה שאמר לה הרי את מקודשת לי במלוה שאת חייבת לי, ולאפוקי היכא שמחל לה המלוה או מקצתה ואמר לה הרי את מקודשת לי בהנאה שמחלתי לך מלוה זו שהיא מקודשת, כיון שהנאה זו שוה פרוטה, דהנאה בכל מקום חשובה ככסף וכדאמרינן גבי ערב (ב"ב קע"ג ב') דמשתעבד בהנאה, וגבי קדושין אמרינן (לק' ס"ג א') שחוק לפני רקוד לפני הרי זו מקודשת, ובכולן כשאמר לה הרי את מקודשת לי בהנאת כך וכך ויש בהנאה שוה פרוטה.
אלא הכא שקדשה בגוף המלוה אינה מקודשת שאין דעתו אלא לקדשה בגוף המלוה ולא בהנאה שמגעת לה עכשיו שנפטרת ממנו, וכיון דדעתיה אזוזי הוה ליה מקדש בדבר שאינו שלו דמלוה להוצאה ניתנה ואין למלוה בה כלום.
דהיינו הנאה הוא בעצם מטבע ווירטואלי, ר״ל יש לו ערך מקובל ממוני, והוא ככסף ממש.
ויש להקשות, הני דמוכן אדם לשלם כסף חלף הנאה ושווי יש להנאה, ברם אין זה אומר שהוא דבר כספי. כי אין היות אדם מוכן לשלם לדבר אומר שיש לו ערך כספי ממש. והם שני דברים ע״פ הסברה. כי אין ריקוד כסף. ואין הרווחת זמן מלוה כסף. ואי אפשר שנעשה כל דבר שבעולם ככסף, כי יש דברים שאין להם מחיר - בריאות, תורה, וכיו״ב, אף אם מוכנים אנוש לשלם כסף בעבורם, לשלם לשמוע שיעור, או לרופא לרפוא, אבל אין הדברים אלו כסף ממש. וכך מוהר״א ז״ל היה מקשה על דברי הריטב״א אלו, וקידש לזה שיעור כללי שלם, רק לחלוק על דברי הריטב״א כי לא יישרו בעיניו.
אמת הנאה יכולה לגרום לאדם להתחייב ולשעבד נשפו כמו בערב. אבל זה התחייבות נפשות, ואין לזה צורך לכסף ממש. רק צריך לגרום שיגמור בלבו וישתכנע לעשות. משא״כ קנין קרקע או חפץ כנ״ל, בעינן חפץ סמלי לצורך הקנין, או דבעינן שווי ממש. 
אכן ייתרון גדול יש לשיטת הריטב״א, כי הוא מבאר מפני מה הנאה מועיל לקדש את האשה, ועוד נותן טעם זה שלא כתוב במשנה כן, כי אין הדבר כדברי האור שמח, שהכסף הוא הנאה, אלא שההנאה היא כסף. אבל במחיר לא מבוטל עשה זאת, כי מאס את מי השילוח ההלכים לאט, ומשׂושׂ את מי הנהר העצומים והרבים, אשר עלה על כל אפיקיו, והלך על כל גדותיו.

IV. המקדש בתשכורת
א. פתיחה
תנן בפרק האומר:
תלמוד בבלי מסכת קידושין דף סג עמוד א
מתני'. האומר לאשה הרי את מקודשת לי על מנת שאדבר עליך לשלטון ואעשה עמך כפועל, דבר עליה לשלטון ועשה עמה כפועל מקודשת, ואם לאו אינה מקודשת. 
ומשמע שבהנאה מתקדשת, וא״כ משנה מפורשת היא. ומה יעשה כת הר״ח והראב״ד.
ברם עלה אמרינן:
אמר ריש לקיש: והוא, שנתן לה שוה פרוטה.
ובשכר לא? והתניא: בשכר שהרכבתיך על החמור, שהושבתיך בקרון או בספינה אינה מקודשת, בשכר שארכיבך על החמור, שאושיבך בקרון או בספינה מקודשת! וכי תימא ה"נ בדיהב לה שוה פרוטה, והא בשכר קאמר!
ועוד תניא: שב עמי בצוותא ואקדש לך, שחוק לפני, רקוד לפני, עשה כדימוס הזה, שמין, אם יש בו שוה פרוטה מקודשת, ואם לאו אינה מקודשת! וכי תימא ה"נ בדיהב לה שוה פרוטה, והא שמין אותו קאמר, תיובתא דריש לקיש!
אמר לך ריש לקיש, האי תנא ברא סבר: אינה לשכירות אלא לבסוף, ותנא דידן סבר: ישנה לשכירות מתחילה ועד סוף.
ומאי דוחקיה דריש לקיש, לאוקמיה למתניתין בישנה לשכירות מתחילה ועד סוף ובדיהב לה? אמר רבא: מתניתין קשיתיה, מאי איריא דתני על מנת? ניתני בשכר! אלא ש"מ, כל על מנת היכא דיהב לה הוא. 
ולא משמע שלמד המשנה כדהצענו, שהנאה מקדשת. אלא, הנאה שבמשנה לא מקדשת, ואפ׳ ההנאה שבברייתא, אינה מקדשת אלא מטעם שהפך הענין לשכירות, דכאלו מתן לה במתנה משכורת המגיע לו (ויצטרך עיון אמאי אין זה נקרא מלוה, ולקמן נבאר). והנה שכירות כסף היא. ובזה העברנו דברי המשנה מעולם ההנאה לעולם הממוני.
ב. אופי תשכורת
והמחלוקת אם ישנה לשכירות מתחילה ועד סוף. אם אינה אלא לבסוף, ר״ל, שאין הפועל בכל שעה ושעה שהוא עובד מתחייב המשכיר כמות מסויים, אלא בסוף היום כאשר משלמים לו המתחייבות נוצר. אפשר שהוא מחלוקת באומדנא, על מה דעתייהו. אלא כתב הרמב״ן בב״מ, דבאמת אין המח׳ אלא בפועלים, אבל ב[..] לכ״ע אינה אלא לבסוף. והענין כך הוא. האם שכר פעולה חוב הוא, כמו שאר החובות, אם הזקת לי אתה חייב לי כך וכך כסף, וכן אם אני פעלתי בעבורך אתה חייב לי כך וכך כסף. או דילמא התשכורת הופך מידית לכסף. והתוס׳ סנהדרין [סח:] דנו באריכות איך קטן יכול לזכות בנסכים, הרי אין לו דעת, והציעו הרבה דברים, כמו דעת אחרת מקנה ועוד, ובין היתר אמרו דאפשר הוא לזכות בנסכים כתשכורת פעולתו, דגם קטן זכאי בתשכורת. הביאור, כי הכסף נוצר ע״י העבודה ממילא, ואין צורך לשום קנין, ואין זה חוב, אלא הכסף תוצאת העבודה, ואין זה ענין הסכם כלל, אלא בכל רגע ורגע שהוא עובד כסף מגיע לו. והיינו המח׳ האם ישנה מתחילה ועד סוף, כדברינו כאן, או שאינה אלא לבסוף, כי באמת חוב בעלמא הוא.
ואמר ר״ל, רקוד לפני שחוק לפני, תלוי על שאלה זו. כי אם ישנה מתחילה ועד סוף אינה מקודשת ואם אינה אלא לבסוף מקודשת. כי יש לומר, כיס מלא מעות יש כבר, הוא חובת המלאכה, ואינה לשכירות אלא לבסוף. אמנם אין כאן חפץ אלא דבר מופשט, אבל מ״מ כסף קיים הוא. או שמא עבודה היא, ואין לזה אופי ממוני, אלא עבודה שיתבטא בכסף, אלא תרגום של עבודה כסף הוא. אם ישנה מתחילה ועד סוף, אינו חוב כספי, אלא תוצר העבודה, ובעבודה אי אפשר לקדש.
ודיון קשור מפורסם הוא באחרונים, וכבר באירנוהו לעיל בחיבור זה (כלל ב IV ו), לגבי תשלומי נזק, האם כסף הוא, או חפץ, ואין הכסף אלא כדי לקנות בו החפץ הניזק. והנפק״מ כבר ביארנו אז. וכן במע״ש, י״ל הפירות שנדדו לתוך מטבע, אבל עדיין פירות הם. כן יכולים אנו לומר בתשכורת, שהוא מלאכה רק בלבוש כסף, ואי אפשר לקדש במלאה.
ג. הנאה המעורבת בממון
והיוצא מכל זה, שאין ראיה מן המשנה שיכול אדם לקדש בהנאה, ודוקא ההפך נראה מדברי הגמרא, דבעינן כסף ממש.
כתב הרשב״א:
חידושי הרשב"א מסכת קידושין דף סג עמוד א
ולמ"ד אינה לשכירות אלא בסוף מקודשת אף על פי שאין שכירותו בעין ואף על פי שאינו מצוי ביד האשה כיון שלא ירדו בו מתחלתו לתורת מלוה והיא נהנית ממנו עכשיו שהוא נותנו לה רואין אותו כאלו הנאתו בעין ומתקדשת בו.
לא ברור לגמרי אם כוונתו לומר שהוא הנאה ולא כסף. ממשיך:
ובירושלמי גרסינן ר' בא בשם רב והוא שיחדה לו סלע במגדל במה קדשה כההוא דתנינן תמן כל הנעשה דמים באחר כיון שזכה זה נתחייב זה בחליפיו, כך הוא הגירסא בירושלמי, ונראה שהיא משובשת ובמה קנאה גרסינן כלומר אף על פי שייחדה לו סלע עוד היא צריכה במה קנאה לסלע כדי שתתקדש לו בו, כההיא דתנינן כלומר כיון שעשה שליחותה וזכתה היא בשכרו זכה הוא בסלע שהוא חליפיו.
וגם במקום אחר דן בזה:
חידושי הרשב"א מסכת קידושין דף מח עמוד א
ועוד יש לומר דודאי עם גמר המלאכה מקודשת למאן דאמר אינה לשכירות אלא בסוף, אלא שאין הקדושין נגמרין עד שיחזיר לה הכלי שאין מגיע לידה שום ממון ושום הנאה אלא משהחזיר לה הכלי ולא נתכוונה זו אלא שיחזיר לה הכלי לאחר גמרו. ומ"מ אינה מקודשת בכלי אלא בשכר פעולתו שבא לו במכוש אחרון בסוף מלאכתו. והיינו דבשאמר לה בשכר שאעשה עמך מקודשת למ"ד אינה לשכירות אלא לבסוף ובשכר שעשיתי עמך אינה מקודשת ואפילו למ"ד אינה לשכירות אלא בסוף וכמו שפרש"י ז"ל. 
אין כוונתו ברורה, אבל משמע קצת יותר כדברי הגרי״ז מאשר דברי האור שמח.
ונראה, שאי אפשר לומר בהנאה סתם מקודשת. אלא צריך להיות הנאה הנלווה לממון, הנאה שיש לה זיקה ממונית. וגם האור שמח יודה לזה. דהוא כתב שם
אור שמח הלכות אישות פרק ה
… דרק בשביל הנאה הבאה מכסף מקנית נפשה לבעל…
דהיינו דבעינן הנאה שהיא מעורבת בממון, הנאה מחוברת לכסף. אולי לכך כיוון הריטב״א, וצ״ע.

❖                      ❖                      ❖
נספח
תוס׳ ר״ש כתובות דף עד עמוד א
כלל ט. מתנה ע״מ להחזיר
~ שיעורי הרב משה ליכטנשטיין, פרק האשה נקנית ~

א.
I. מעמ״ל בתחומים שונים	190
II. נתינת תרומה	192
ב.
III. דין פדיון הבן	196






מקורות
(א) ו: "אמר רבא הילך מנה...דרבא כוותך". (ב) במדבר י"ח:ח-כ"ד. דברים י"ח:ג-ה. ב"מ י"א. מ"מעשה ברבן גמליאל…נתינה אלימתא היא". גיטין כ. תוד"ה דילמא, עד "בחט חט מהדדי". תורי"ד קידושין נ"ח: ד"ה חטה אחת (תוס' הרשב"א פסחים ל"ב: ד"ה ואין נתינה, עד "לכל הפחות בעינן"). (ג) בכורות מ"ח. המשנה ובגמ' עד "אשתעבדן להו לנכסי". שם, מ"ט: "הוא לפדות...מצוה דידיה עדיף". שם, נ"א. המשנה. שם, נ"א: "אמר עולא...הילכך אין בנו פדוי". ב"מ ו: "ספק בכורות...הבאה מאליה שאני". (ד) קצות סי' רמ"ג ס"ק ד' "ולכן נראה לענ"ד...ודו"ק". נתיבות סי' רמ"ג ס"ק ח'. מנחת חינוך מצוה שצ"ב "וגם מה שהבאתי לעיל מה שפלפל בס' קצה"ח סי' רמ"ג...ומ"מ אני לך". קובץ שעורים קידושין ס"ק ל"ו. (*) למעוניינים, יש דיון נרחב בענין פדיון הבן הנכנס לתוך לא מעט סוגיות ודיונים במסכת בכורות בשערי יושר של ר' שמעון שקאפ, שער ה' סעיף כ"ה.א.
15.8.33
I. מעמ״ל בתחומים שונים	190
II. נתינת תרומה	192
א. ממון וקדושה בתרומה
ב. מעשה נתינה בתרומה

[א״ה הנה יסודות מתנה ע״מ להחזיר כבר נידונו בשיעור כללי ו׳, ע״ש, לכן אנו נדלג עליהם בעיקר.]

I. מעמ״ל בתחומים שונים
אמרינן:
תלמוד בבלי מסכת קידושין דף ו עמוד ב
אמר רבא: הילך מנה על מנת שתחזירהו לי, במכר לא קנה, באשה אינה מקודשת, בפדיון הבן אין בנו פדוי, בתרומה יצא ידי נתינה, ואסור לעשות כן, מפני שנראה ככהן המסייע בבית הגרנות.
מאי קסבר רבא? אי קסבר מתנה על מנת להחזיר שמה מתנה, אפילו כולהו נמי! ואי קסבר לא שמה מתנה, אפילו תרומה נמי לא!
ועוד, הא רבא הוא דאמר מתנה על מנת להחזיר שמה מתנה, דאמר רבא: הילך אתרוג זה על מנת שתחזירהו לי, נטלו והחזירו יצא, ואם לאו לא יצא!
אלא אמר רב אשי: בכולהו קני, לבר מאשה, לפי שאין אשה נקנית בחליפין. א"ל רב הונא מר בריה דרב נחמיה לרב אשי: הכי אמרינן משמיה דרבא כוותיך. 
נח׳ הראשונים כידוע אם מדרבנן או מדאורייתא זאת שאין אשה נקנית במתנה ע״מ להחזיר. והנראה מן פשט הסוגיא דמדרבנן הוא, דאלת״ה, יש להקשות, מאי קסבר רב אשי, אי קסבר מתנה ע״מ להחזיר שמה מתנה וכו׳ כדהקשו על רבא.
וכבר דננו על קנין הכסף אי מדין שווי אי מדין פעולה טקסית הוא. ונפק״מ מכירה בהלוואה שוי יש כאן פעולה טקסית אין כאן. לכן אפשר לחלק בין הסוגיות במלוה יועיל במטלטלין אך לא בקרקע, או בקרקע אך לא בקידושין, וכו׳. וכן במתנה ע״מ להחזיר, הלא אפשר לחלק בין המקרים, שיועיל לגבי זה או לא לגבי זה. לומר דמתנה ע״מ להחזיר יועיל רק במקום מעשה טקסית ולא במקום שווי. והוא ההפך של מלוה ממש בזה. אבל לא נחתה הגמרא לחלק כלל.
ורצונו לומר שהיה אפשר לומר אף כי מתנה ע״מ להחזיר במכר לא קנה ובפדיון הבן אינו פדוי, זה מפני שנצרכים אלו לשווי, אבל תרו״מ אין צורך לשווי אלא פעולה טקסית, ויועיל. וצ״ע מפני מה לא נחתה הגמרא לכך.
אמת שזה לא יועיל. כי אם נומר כן, צריך אתה לומר שמכר הוא שווי, וזה כדברי הסמ״ע, ואין דבריו נראין. ועוד תצטרך לומר שאשה משום שווי, וזה ודאי רחוק הוא.  אמנם כתב הרמב״ם:
רמב"ם הלכות אישות פרק ה הלכה כד
האומר לאשה הרי את מקודשת לי בדינר זה על מנת שתחזיריהו לי אינה מקודשת בין החזירה בין לא החזירה, שאם לא החזירתו הרי לא נתקיים התנאי, ואם החזירתו הרי לא נהנית ולא הגיע לידה כלום. 
והוא בנה על חסרון הנאה. כי באמת צריכים אנו לשווי והנאה בקידושין. ואף אם אין קנין האשה קנין של שווי, בעינן הנאה, לצורך קירוב הדעת.
ועוד בפדיון הבן, לכאורה פעולה טקסית הוא. ואין זה הקנאת הילד ממש. והוא מהל׳ יו״ד ולא חו״מ מזה הטעם. וכאשר באנו לומר בתרומה יצא, נמצא פער בין תרומה לפדיון הבן בהו״א כאן.
והנה אם מתנה ע״מ להחזיר מתנה היא, שתי שיטות איתנהו. או לומר היא מתנה מוגבל בתואר שהיא מתנה ע״מ להחזיר, ולא מתנה סתם, אלא במהותה ע״מ להחזיר היא. או לומר שמתנה גמורה לחלוטין היא אלא שיש לה תנאי. וכמו שאר תנאים הקיימים בעולם המתנות. והוא מחלוקת בין הקצות להרא״ש כידוע.
ואם קנין גמור הוא וכדברי הרא״ש, אין מקום לחלק בין התחומים. רק אם הוא מתנה מוגבלת במהותה יכולים אנו לומר שבמקצת תחומים יועיל ומצקתם לא.
ואפשר שחסרונה של מתנה ע״מ להחזיר, אינה בתוצאת המתנה כדברינו לעיל שיש נתינה אבל טקסי הוא ואין נתינת שווי, דז״א, אלא שתבוטל המתנה מכל וכל, וכאלו לא היגיעה לו כלל, דמי לנתן לה גט וחוט בידו. וא״כ השקו״ט היא האם יש כאן נתינה כלל אם לא. וזה יותר כדברי הקצות. וא״כ הוא מח׳ בהל׳ נתינה ולא בדיני טקס ושווי.
ולפי ביאורינו נמצא הגמ׳ דנה בין שני מקצעות, או מתנת אפס או מתנה חלוטה, ואין מקום ביניים, ולפיכך אין לחלק.
ויש לנמק זאת, בשאלה הכללית, האם נתינה מניחה שליטה, או נוכחות בעלמא. וכמו שמצינו בשאלת מי שזרק כדור למעלה מעל חצרו של חבירו, אבל מעולם לא נח בקרקע החצר. משמע מדברי הרמב״ם שכאלו מעולם לא היה שם.

II. נתינת תרומה
א. ממון וקדושה בתרומה
נתחיל מתרומה. יצא ידי נתינה. והנה משמע שצריך נתינה. ויש לשאול על התרומה, האם ביסיסה ממונית, שמגיע לו לכהן הממון, או שהוא פעולה בעיקרה דתית לא ממונית. 
והוא נמצא במתח בין הפסוקים, אשר יתנו לה׳ לך נתתים, שבאמת נותנים לה׳, רק ה׳ נותן להם. דכהנים משלחן גבוה קא זכו. ככה בולט בקדשים, וכן קי״ל אינה מקודשת במקדש בחלקו לקמן בפ״ב. מאידך, כתיב:
דברים פרק יח
לֹא יִהְיֶה לַכֹּהֲנִים הַלְוִיִּם כָּל שֵׁבֶט לֵוִי חֵלֶק וְנַחֲלָה עִם יִשְׂרָאֵל אִשֵּׁי ה' וְנַחֲלָתוֹ יֹאכֵלוּן: וְנַחֲלָה לֹא יִהְיֶה לּוֹ בְּקֶרֶב אֶחָיו ה' הוּא נַחֲלָתוֹ כַּאֲשֶׁר דִּבֶּר לוֹ:		וְזֶה יִהְיֶה מִשְׁפַּט הַכֹּהֲנִים מֵאֵת הָעָם מֵאֵת זֹבְחֵי הַזֶּבַח אִם שׁוֹר אִם שֶׂה וְנָתַן לַכֹּהֵן הַזְּרֹעַ וְהַלְּחָיַיִם וְהַקֵּבָה: רֵאשִׁית דְּגָנְךָ תִּירֹשְׁךָ וְיִצְהָרֶךָ וְרֵאשִׁית גֵּז צֹאנְךָ תִּתֶּן לּוֹ: כִּי בוֹ בָּחַר ה' אֱלֹהֶיךָ מִכָּל שְׁבָטֶיךָ לַעֲמֹד לְשָׁרֵת בְּשֵׁם ה' הוּא וּבָנָיו כָּל הַיָּמִים: 
והוא משובץ בהקשר מתנות כהונה אשר הם חולין גמורין, ראשית הגז, זרוע לחיים וקבה. משמע שהוא ממוני ולא קדושתי. ושם נאמר תתן לו.
ויש הרבה דיונים בראשונים, אם לב המצוה ההפרשה היא, או הנתינה, או שניהם. הרמב״ם מונה מצוה אחת, להפריש. והרמב״ן (בהשגה לשורש י״ב) שני מצוות.
והנה אפ׳ יהיה שעיקר הפרשה היא, ולה׳ היא, מ״מ אפשר שהרי אחר שה׳ אמר לתת לכהן יש לו זכות ממונית. וכן משנה מפורשת שתרומות נכסי כהן הם. ומ״מ מתבקש לומר שהוא מתמוקד על ההקדשה יותר מהקנין לכהן, ויהיה הוא מדין העברה לכהן יותר מדין הקנאה לו. ומ״מ בדין העברה לכהן י״ל שהוא העברה דרך הקנאה או דרך נתינה, כמו שנבאר בסמוך. דאם עצם התרומות היא זכות ממונית, לכאורה נצרך להקנות לכהן, ולא יסגי בנתינה בעלמא כלל. אבל אם הקדשה היא, ורק שלב שני העברה לכהן. בשלב שני זה יכול אני להצריך הקנאה. או מעשה נתינה הוא דמצריכים.
ב. מעשה נתינה בתרומה
ויש שני ביטויים מרכזים. הראשון ההבחנה בין מתנות כהונה למתנות עניים. דבמתנות עניים הפועל הנצרך הוא עזיבה. שם משמע שתאפשר לעניים לזכות ברכוש בדרך ממונית. ואין שם הקדשה, אלא להאפשר. ואם אין עניים בעיר, יכול אתה לקחתם. כי עזבת. ואינו אלא אפשרות לפרנס עניים. ואין צורך מעשה נתינה. אך בתרומה בעינן נתינה. כי אינו לאפשר שיהיה לכהנים קנין, אלא המפריש עצמו צריך לעשות פעולה של נתינה לגבוה. ואפשר אפ׳ שהנתינה היא חלק מן ההקדשה.
ובב״מ בא לידי ביטוי. דאמרינן התם:
תלמוד בבלי מסכת בבא מציעא דף יא עמוד א
איתיביה רבי אבא לעולא: מעשה ברבן גמליאל וזקנים שהיו באים בספינה, אמר רבן גמליאל: עישור שאני עתיד למוד נתון ליהושע, [יא:] ומקומו מושכר לו. ועישור אחר שאני עתיד למוד נתון לעקיבא בן יוסף, כדי שיזכה בו לעניים, ומקומו מושכר לו.
וכי רבי יהושע ורבי עקיבא בצד שדהו של רבן גמליאל היו עומדין? אמר ליה: דמי האי מרבנן כדלא גמרי אינשי שמעתא. כי אתא לסורא אמר להו: הכי אמר עולא, והכי אותביתיה. אמר ליה ההוא מרבנן: רבן גמליאל מטלטלי אגב מקרקעי הקנה להם.
רבי זירא קבלה, רבי אבא לא קבלה. אמר רבא: שפיר עביד דלא קבלה, וכי לא היה להם סודר לקנות ממנו בחליפין? אלא טובת הנאה אינה ממון לקנות ממנו בחליפין, הכא נמי טובת הנאה אינה ממון לקנות על גבי קרקע.
ולא היא, מתנות כהונה נתינה כתיבא בהו, חליפין דרך מקח וממכר הוא. 
המסקנא כאן, דנתינה בעינן, וקנין אגב הוי מעשה נתינה, משא״כ חליפין דהוי ליה מקח וממכר. ואין הקפידה בלהקנות לכהן אלא לתת לכהן.
וככל שתרו״מ סוג הקדשה היא, גם כאשר נותן לכהן, צריך לתת לו בתורת נציג ה׳, וא״כ בעינן נתינה טקסית, ולא דרך מקח וממכר.
ויש לעיין בגיטין דף כ:
תלמוד בבלי מסכת גיטין דף כ עמוד א
אמר רב חסדא: יכילנא למיפסלינהו לכולי גיטי דעלמא. אמר לי' רבא: מאי טעמא? אילימא משום דכתיב וכתב, והכא איהי קא כתבה ליה, ודילמא אקנויי אקנו ליה רבנן! ואלא משום דכתיב ונתן, והכא לא יהיב לה מידי, דלמא נתינת גט היא! תדע, דשלחו מתם: כתבו על איסורי הנאה - כשר. 
כתבו התוס׳:
תוספות מסכת גיטין דף כ עמוד א
דילמא נתינת גט הוא. וכן שלף איש נעלו ונתן לרעהו (רות ד) לא בעינן שוה פרוטה אף על גב דכתיב ונתן וכן גבי תרומה חטה אחת פוטרת את הכרי אף על גב דכתיב (דברים יח) תתן לו ובמתנות דם חטאת ובמתנות בהונות אין בו שיעור.
ודנו, מתי בעינן שו״פ לנתינה, ומתי לא. והנראה ברור, שכד דנים על נתינת שווי, צריכים שו״פ. אבל בנתינת חפץ, אין צורך אלא לנתינת החפץ בעלמא. וכן הדם, לא בעינן שו״פ של דם על המזבח כלל. אלא לתתו. וכן נתינה בגט אינו נתינת שווי אלא סיפור דברים או ספר. ובשלף איש נעלו יש מקום להתספק, דהוא בעולם הקניינים.
וכן בתרומה יש מקום לדון, אולי צריך ליתן שווי כי פעולה ממונית היא. אבל עובדה היא דחיטה אחת פוטר כל הכרי. א״כ משמע שהנתינה אינה נתינה ממונית.
אמנם שיטת תוס׳ רי״ד לקמן דף נ״ח דבעינן שו״פ בתרומה (מובא לקמן). והוא שני דינים. להתיר האוכל מדין טבל די בחיטה אחת. אבל לתת לכהן בעינן שו״פ. וכן מצינו בבעלי תוס׳ חיצוניות לפסחים [א״ה ר״ל ר״ש ור״פ]. אבל רוב ראשונים חלקו על זה.
ויש לומר בשני ניסוחים. הראשון. לדון במשהו תקסי לעומת נתינת שווי. ומתנה ע״מ להחזיר שמיה מתנה בטקס אבל לא בשווי. השני. במקום שצריך שווי מתנה ע״מ להחזיר לא שמיה מתנה. אבל במקום שצריך שווי בתורת החפץ. כי כבר ביארנו שיש בכל חפץ זוית כפולה, חפץ שבו ושווי שבו. ואף אם שבשווי אין מתנה ע״מ להחזיר שמה מתנה כי אין השווי הרישום על שם המקבל [א״ה בלע״ז נע״ט ווארת׳] עולה כלל בקבלתו מתנה זו. ואמת כי שווי יש לעיניים על הזמן, ושווי העומד להחזיר אינו שווי. אבל שימוש אין לו אלא מקומו ושעתו. ולגבי שימוש בחפץ שמה מתנה. וא״כ לגבי תרו״מ. הרי אין זה נתינת שוה כסף בצורת הפרי. ומעולם אינו יכול לתת לכהן שווי הפירות לומר לא לך קנה. אלא הוא נתינת חפץ.
ועוד נפק״מ בנתינה בע״כ, הנידון בקצות [רמג:ד]. דהנה נתן לה׳. והכהן הוא נציג ה׳ לקבל בעבורו. ואין כל כמיניה לעכב. כמו שאדם יכול להקריב קרבן בע״כ דכהן המקריב כי הם חייבים לקבל. אבל הקנאה ליכא. דהנה נתינה היא פעולת הנותן בלבד. משא״כ הקנאה שהוא בין הנותן להמקבל שניהם בעלי הדבר. וכן קטן, האם אפשר לתת לקטן, האם הוא אפשר לתת. והנה גם קטן יש לו קדושת כהנה בזהה לגדול, וגם הוא נציג ה׳. אבל חסר לו כח בעולם הקניינים.ב.
17.8.33
II*. נתינת תרומה	195
ג. שיטות דבעינן שו״פ בנתינת תרומה
III. דין פדיון הבן	196
א. טקס וחיוב ממוני
ב. משמעות הפסוקים
ג. דרכים במהות פדיון הבן
ד. לפצל בין המצוה לחיוב

II*. נתינת תרומה
ג. שיטות דבעינן שו״פ בנתינת תרומה
כבר הזכרנו שיטת התורי״ד המיוחדת. וז״ל:
תוספות רי"ד מסכת קידושין דף נח עמוד ב
חטה אחת פוטרת את הכרי. ראיתי מקשים והא תתן לו כתיב ובעינן כדי נתינה כדדרשי' גבי ראשית הגז.
ונראה לי לתרץ דבודאי מצוה ליתן לו דבר חשוב כדתנן בפ' ראשית הגז וכמה הוא נותן לו משקל ה' סלעים שנאמר תתן לו שיהא בו כדי נתינה. והכי נמי תנן בשלהי פיאה אין פוחתין לעני בגורן מחצי קב חיטים וקב שעורי' כו' עד מדה זו אמורה בכהנים ובלוים בישראל. פי' גם כשמחלק תרומה בגורן לכהנים או מעשר ראשון ללוים לא יפחות לכל אחד מחצי קב שיהא בו כדי נתינה.
אבל מיהו אף על פי שמצותו בכך אם אינו רוצה לקיים מצוה זו ותרם חטה אחת מכל הכרי נותקן ויצא מידי טבלו אלא שלא קיים מצות נתינה.
וה"נ תנן בפ"ב דתרומות אין תורמין מן הטמא על הטהור ואם תרם שוגג תרומתו תרומה מזיד לא עשה כלום ומייתי' לה במסכת פסחים בפרק כל שעה וביבמות בפ' האשה פי' אין תורמין מן הטמא על הטהור דאמר קרא תתן ולא לאורו. ואף על פי שמצותו בכך אם תרם ניתקן טובא ואף על פי שחיסר מצוה.
הנה נעיר שגם תו׳ ר״ש ור״פ לפסחים לב: ס״ל כתורי״ד. אבל תורי״ד שונה מהם, שלדידיה יש שני דינים, מצוה אחת להפריש, והשנית לתת. אבל בר״ש הוא מצוה אחת, וז״ל:
תוספות ר״ש פסחים דף לב עמוד ב ד״ה ואין
ואין נתינה בפחות משוה פרוטה. וא"ת והא קיימ"ל [בשבת דף יז:] דחטה אחת פוטרת את הכרי אע"ג דנתינה כתיבא בה דכתב תתן לו ואפי' רבנן נמי הוו מודו הכא אי לא משום דכתב כי יאכל וי"ל דלאו דוקא דשוה פרוטה לכל הפחות בעינן.
והגרש״ז בספר מעדני ארץ (סי׳ ח סע׳ ט״ז) הביא כמה אחרונים הטוענים שהוא דרבנן בעלמא. אבל מפשט הגמרא משמע יותר שהוא דין דאורייתא.

III. דין פדיון הבן
א. טקס וחיוב ממוני
ונעבור לדון בדין פדיון הבן. והוא סוגיא הנידון בכמה מקומות במכילתין, וכבר דיברנו בה.
לישנא קמא ברבא (ואם תרצה, נקרא לו הו״א, אבל עדיין שיטה היא), דפדיון הבן אין בנו פדוי. ולמסקנא פדוי. וי״ל כדברינו מעיקרא דידי נתינה סימלית יצא במתנה ע״מ להחזיר אבל שילם שווי אין כאן. וגם בפדיון הבן הנראה שאינו חוב ואין זה פרעון חוב אלא מעשה נתינה וטקס. וא״כ מסקנת הגמרא כפתור ופרח.
אלא שכאשר נלך ונתור במסכתות אחרות, נראה שיש דין חוב ופרעון בפדיון הבן. תנן:
תלמוד בבלי מסכת בכורות דף מח עמוד א
מתני'. מי שלא בכרה אשתו, וילדה שני זכרים נותן ה' סלעים לכהן, מת אחד מהן בתוך שלשים יום האב פטור. מת האב והבנים קיימים, ר"מ אומר: אם נתנו עד שלא חלקו - נתנו, ואם לאו פטורין; ר' יהודה אומר: נתחייבו נכסים. זכר ונקבה אין כאן לכהן כלום. 
ואמרינן עלה:
תלמוד בבלי מסכת בכורות דף מח עמוד א
גמ'. דמית האב אימת? אילימא דמית לאחר ל' יום בהא אמר ר"מ כי חלקו פטורין? והא אשתעבדן להו לנכסי! אלא דמית בתוך ל' יום, מ"ש כי חלקו דאזיל לגבי האי - ומדחי ליה, דאזיל לגבי האי - ומדחי ליה, כי לא חלקו נמי, ליזיל לגבי האי ולידחייה, וליזיל לגבי האי ולידחייה! א"ר ירמיה: זאת אומרת, שני יוסף בן שמעון שהיו בעיר אחת ולקחו שדה בשותפות בעל חוב גובה אותה מהם, דאמר ליה, אי בדידך מסיקנא מנתא דידך קא שקילנא, ואי בחברך מסיקנא - מנתא דחברך קא שקילנא.
וכן לקמן שם:
והכא במאי עסקינן כגון דליכא אלא חמש סלעים, ודכולי עלמא אית להו דרב אסי, דאמר רב אסי: האחין שחלקו מחצה יורשין ומחצה לקוחות, ודכולי עלמא: מלוה הכתובה בתורה [מח:] לאו ככתובה בשטר דמיא: ודכולי עלמא אית להו דרב פפא, דאמר רב פפא: מלוה על פה גובה מן היורשין, ואינו גובה מן הלקוחות. 
ובלי להתייחס לכל הפרטים המוזכרים, הרי אתה רואה שהם ראו פדיון הבן כחוב ממש, אם דיני חובות ושעבודים.
וכן לקמן מיניה בדף מ״ט ע״ב הוא לפדות ובנו לפדות וכו׳, ונביא הסוגיא לקמן.
ב. משמעות הפסוקים
ונחזור על הראשונות. עם נסתכל עם אמרות ה׳ הצרופות. נראה כי
שמות פרק יג
(א) וַיְדַבֵּר ה' אֶל מֹשֶׁה לֵּאמֹר: (ב) קַדֶּשׁ לִי כָל בְּכוֹר פֶּטֶר כָּל רֶחֶם בִּבְנֵי יִשְׂרָאֵל בָּאָדָם וּבַבְּהֵמָה לִי הוּא: 
(יא) וְהָיָה כִּי יְבִאֲךָ ה' אֶל אֶרֶץ הַכְּנַעֲנִי כַּאֲשֶׁר נִשְׁבַּע לְךָ וְלַאֲבֹתֶיךָ וּנְתָנָהּ לָךְ: (יב) וְהַעֲבַרְתָּ כָל פֶּטֶר רֶחֶם לַה' וְכָל פֶּטֶר שֶׁגֶר בְּהֵמָה אֲשֶׁר יִהְיֶה לְךָ הַזְּכָרִים לַה': (יג) וְכָל פֶּטֶר חֲמֹר תִּפְדֶּה בְשֶׂה וְאִם לֹא תִפְדֶּה וַעֲרַפְתּוֹ וְכֹל בְּכוֹר אָדָם בְּבָנֶיךָ תִּפְדֶּה:  (יד) וְהָיָה כִּי יִשְׁאָלְךָ בִנְךָ מָחָר לֵאמֹר מַה זֹּאת וְאָמַרְתָּ אֵלָיו בְּחֹזֶק יָד הוֹצִיאָנוּ ה' מִמִּצְרַיִם מִבֵּית עֲבָדִים: (טו) וַיְהִי כִּי הִקְשָׁה פַרְעֹה לְשַׁלְּחֵנוּ וַיַּהֲרֹג ה' כָּל בְּכוֹר בְּאֶרֶץ מִצְרַיִם מִבְּכֹר אָדָם וְעַד  בְּכוֹר בְּהֵמָה עַל כֵּן אֲנִי זֹבֵחַ לַה' כָּל פֶּטֶר רֶחֶם הַזְּכָרִים וְכָל בְּכוֹר בָּנַי אֶפְדֶּה: (טז) וְהָיָה לְאוֹת עַל יָדְכָה וּלְטוֹטָפֹת בֵּין עֵינֶיךָ כִּי בְּחֹזֶק יָד הוֹצִיאָנוּ ה' מִמִּצְרָיִם:
שמות פרק לד
(יח) אֶת חַג הַמַּצּוֹת תִּשְׁמֹר שִׁבְעַת יָמִים תֹּאכַל מַצּוֹת אֲשֶׁר צִוִּיתִךָ לְמוֹעֵד חֹדֶשׁ הָאָבִיב כִּי בְּחֹדֶשׁ הָאָבִיב יָצָאתָ מִמִּצְרָיִם: (יט) כָּל פֶּטֶר רֶחֶם לִי וְכָל מִקְנְךָ תִּזָּכָר פֶּטֶר שׁוֹר וָשֶׂה: (כ) וּפֶטֶר חֲמוֹר תִּפְדֶּה בְשֶׂה וְאִם לֹא תִפְדֶּה וַעֲרַפְתּוֹ כֹּל בְּכוֹר בָּנֶיךָ תִּפְדֶּה וְלֹא יֵרָאוּ פָנַי רֵיקָם: 
במדבר פרק ח
(טו) וְאַחֲרֵי כֵן יָבֹאוּ הַלְוִיִּם לַעֲבֹד אֶת אֹהֶל מוֹעֵד וְטִהַרְתָּ אֹתָם וְהֵנַפְתָּ אֹתָם תְּנוּפָה: (טז) כִּי נְתֻנִים נְתֻנִים הֵמָּה לִי מִתּוֹךְ בְּנֵי יִשְׂרָאֵל תַּחַת פִּטְרַת כָּל רֶחֶם בְּכוֹר כֹּל מִבְּנֵי יִשְׂרָאֵל לָקַחְתִּי אֹתָם לִי: (יז) כִּי לִי כָל בְּכוֹר בִּבְנֵי יִשְׂרָאֵל בָּאָדָם וּבַבְּהֵמָה בְּיוֹם הַכֹּתִי כָל בְּכוֹר בְּאֶרֶץ מִצְרַיִם הִקְדַּשְׁתִּי אֹתָם לִי: (יח) וָאֶקַּח אֶת הַלְוִיִּם תַּחַת כָּל בְּכוֹר בִּבְנֵי יִשְׂרָאֵל: (יט) וָאֶתְּנָה אֶת הַלְוִיִּם נְתֻנִים לְאַהֲרֹן וּלְבָנָיו מִתּוֹךְ בְּנֵי יִשְׂרָאֵל לַעֲבֹד אֶת עֲבֹדַת בְּנֵי  יִשְׂרָאֵל בְּאֹהֶל מוֹעֵד וּלְכַפֵּר עַל בְּנֵי יִשְׂרָאֵל וְלֹא יִהְיֶה בִּבְנֵי יִשְׂרָאֵל נֶגֶף בְּגֶשֶׁת בְּנֵי  יִשְׂרָאֵל אֶל הַקֹּדֶשׁ: 
הרושם המתקבל, שברגע שלא הרג ה׳ את בכורי ישראל אלא הצילם, נתונים נתונים המה לו. והוא סוג בעלות ככל הנראה.
לעומת זה נאמר בפרשת קרח:
במדבר פרק יח
(יב) כֹּל חֵלֶב יִצְהָר וְכָל חֵלֶב תִּירוֹשׁ וְדָגָן רֵאשִׁיתָם אֲשֶׁר יִתְּנוּ לַה' לְךָ נְתַתִּים: (יג) בִּכּוּרֵי כָּל אֲשֶׁר בְּאַרְצָם אֲשֶׁר יָבִיאוּ לַה' לְךָ יִהְיֶה כָּל טָהוֹר בְּבֵיתְךָ יֹאכֲלֶנּוּ: (יד) כָּל חֵרֶם בְּיִשְׂרָאֵל לְךָ יִהְיֶה: (טו) כָּל פֶּטֶר רֶחֶם לְכָל בָּשָׂר אֲשֶׁר יַקְרִיבוּ לַה' בָּאָדָם וּבַבְּהֵמָה יִהְיֶה לָּךְ אַךְ פָּדֹה תִפְדֶּה אֵת בְּכוֹר הָאָדָם וְאֵת בְּכוֹר הַבְּהֵמָה הַטְּמֵאָה תִּפְדֶּה: (טז) וּפְדוּיָו מִבֶּן חֹדֶשׁ תִּפְדֶּה בְּעֶרְכְּךָ כֶּסֶף חֲמֵשֶׁת שְׁקָלִים בְּשֶׁקֶל הַקֹּדֶשׁ עֶשְׂרִים גֵּרָה הוּא: (יז) אַךְ בְּכוֹר שׁוֹר אוֹ בְכוֹר כֶּשֶׂב אוֹ בְכוֹר עֵז לֹא תִפְדֶּה קֹדֶשׁ הֵם אֶת דָּמָם תִּזְרֹק עַל  הַמִּזְבֵּחַ וְאֶת חֶלְבָּם תַּקְטִיר אִשֶּׁה לְרֵיחַ נִיחֹחַ לַה': 
וכן בפרשת משפטים
שמות כב
(כח) מְלֵאָתְךָ וְדִמְעֲךָ לֹא תְאַחֵר בְּכוֹר בָּנֶיךָ תִּתֶּן לִּי: 
וא״כ הוא סוג ביכורים וראשית. [ויש גם לחשוב על ענין פטר רחם כהודאה לה׳ שלא מתה האשה בלידה ראשונה.]
ג. דרכים במהות פדיון הבן
וי״ל בפדיון הבן דהתורה אמרה לתת איזשהיא מתנה לכהן. ולא שהתכוונה להקנות בן אדם. כי יש חילוק בין אדם לבהמה. כי הבהמה אובייקט היא. ובהמה מכניסה כחלק מן הייבול, יבול העדר, והוא ראשית ממש כתרומה. אבל לא בני אדם אשר הם סובייקט. וא״כ בכור בהמה לחוד ובכור אדם לחוד. אלא איזה הודאה שזכית לבן והכרה בראשית נותנים מתנה. והוא מתנה לאו דוקא קשורה לערך הילד או תשלום בעבורו. אלא פעולה סימלית. ואין הילד באמת שייך לכהן שקונים אותו ממנו.
אי נמי והיותר נראה מן המקורות שבאמת הילד כמו בהמה דצריך לתת הילד עצמו לה׳. או בגלל מצרים או בגלל ראשית כנמצא בפסוקים. והכסף הוא בא כי הבן אדם אינו חפץ לכן בחרה תורה בכסף להיותו פעולה סמלי, וכמו ערכין, שאי אפשר להקדיש בן אדם עצמו, לכן מקדישים את ערכו. וכן ערך בן חודש זכר חמשה שקלים. דכתיב וְאִם מִבֶּן חֹדֶשׁ וְעַד בֶּן חָמֵשׁ שָׁנִים וְהָיָה עֶרְכְּךָ הַזָּכָר חֲמִשָּׁה שְׁקָלִים כָּסֶף (ויקרא כז:ו). והוא כמו תשלומי חובל, וכן כופר, ואינם פיצוי ממש, אבל כסף הוא המדיום בו מבטים את האדם. וכן שלשים של עבד. וא״כ כאלו אתה נותן את בכור האדם ממש לה׳ כמו בכור הבהמה אלא שנותנים הכסף המסמל את האדם עצמו. כמו שכסף מע״ש הם כאלו הפירות עצמם מגולמין בסלעי הפדיון.
ונחזור לדברי הגמ׳ בבכורות דשם אמרינן:
תלמוד בבלי מסכת בכורות דף מט עמוד ב
הוא לפדות ובנו לפדות הוא קודם לבנו וכו'. תנו רבנן, הוא לפדות ובנו לפדות הוא קודם לבנו, רבי יהודה אומר: בנו קודמו, שמצותו על אביו, ומצות בנו עליו.
ונראה לכאורה כמח׳ בסיסית. לדעת ר׳ יהודה אדם צריך לפדות את בנו. לדעת חכמים אדם צריך לפדות עצמו. ולדידו של ר״י מוקד המצוה על אדם לפדות בנו. והנה זה כדברינו לעיל דאם הוא דין ראשית יהיה על האב שהבן הבכור ראשית לו.
אך ביציאת מצרים נאמר שה׳ לקח את הבכורים לעצמו. וא״כ הוא סוג פדויי ממש, לפדות הבן מה׳. כי בעצם שייך הוא לה׳, וצריכים לפדותו. והפדיון בכסף, כי הוא דרך לבטא את האדם במכירתו וקניינתו. וכאלו פודה את הבן עצמו, ונותן כופר נפשו, והביטוי כמו שהוא, כי עיקרונית שייך הבכור לגבוה, וצריך פדוי. וא״כ ודאי שהוא קודם לבנו.
ולעי׳ בדברי האחרונים וניסוחם. הרי לכאורה היה מקום לומר שהוא כמו תרומה וכאמור שהוא מתנה לה׳ ונתינה ותו לא ופעולה סמלית. אבל אין זה הנמצא בחומר. ראה דברי הגר״א וסרמן:
קובץ שעורים קידושין אות לו
בהא דמהני מתנה ע"מ להחזיר בפדיון הבן צ"ע, דהא לכאורה בפדה"ב אינו אלא פריעת חוב גרידא, ובפירעון ודאי לא מהני מתנה ע"מ להחזיר אלא א"כ מקבל המלוה מרצונו דהוי מחילה ולא פירעון, ובודאי אם יתן לעני צדקה ע"מ להחזיר לא קיים מצות צדקה, ומ"ש פדה"ב.
וצ"ל דהחוב בפדה"ב הוא בתולדה מהמצוה וכיון דהמצוה מתקיימת במתנה ע"מ להחזיר כמו בכל מתנות כהונה ממילא מסתלק החוב, ויסוד זה מוכח בתוס' ב"ב נ"ו גבי חמש ולא חצי חמש עיין שם.
אלא דקשה מהא דבספק פדיון הממע"ה ואם העיקר הוא המצוה ראוי לילך בספיקו להחמיר.
והוא מציג שאלה משמעותית, דהרי לכאורה צריך להיות ספק איסורא ולחומרא ומה זה דאמרו המוצי מחבירו עליו הראיה. ולא פיתר שאלה זו.
ויעויין בשערי יושר:
שערי יושר שער ה פרק כה
תרנ״ד. והנה אם נאמר דכל עיקר מצות פדיון הבן הוא רק חיוב ממון לשבט הכהנים, אינו מובן ענין זה שיפריש הכהן ה' סלעים לעצמו ויהיו בזה ענין תשלום חוב, במה יצא הכסף מרשותו ונכנס לרשותו, ולכאורה היה מקום לומר דהאב היה חייב ה' סלעים בעד פדיון בנו החלל וחיוב זה הוא לכל שבט הכהנים, וכל זמן שלא נתיחדו הני ה' סלעים לא מצי זכה בהם האב, ורק הוא זוכה בהם מעת שנתיחדו והופרשו, אבל זה אינו דא"כ כל זמן שלא הפריש לא זכה האב בפדיונו והאיך יורש הבן ממנו, והרי הרא"ש דמה זה למי שירש טבלים מאבי אמו כהן, ובענין זה אמרינן במסכת קדושין סוף פרק האיש מקדש (נח א) בטעמא דמילתא משום דמתנות שלא הורמו כמי שהורמו דמיין הא לאו הכי לא היה זוכה בהם, אף דודאי יש לשבט הכהנים זכות בטבלים אף למ"ד לאו כמי שהורמו דמיין, אלא למ"ד לאו כמי שהורמו דמיין לא מצי זכי בהם כהן פרטי עד אחר הרמה…
תרנ״ז. ולפי"ז נוכל לומר דאף דאיכא במצוה זו מצות פדיה שהיא מצוה לשמים, דמדין ספק מצוה אזלינן בספיקא לחומרא, אבל כיון דמדין ממון קיי"ל המע"ה דפטור בספק, והוי כמו דליכא בזה כלל תשלומי ה' סלעים, ואי אפשר שקיבלם הכהן ובכה"ג פטור ממצות פדיה, דהמצוה החיובית בזה שישלם הה' סלעים ואח"כ יפדה הבן, והיכא דליכא דין ה' סלעים לשלם לכהן ליכא מצוה, דבשני הדברים ביחד מתקיימת המצוה, ואף דאם ירצה ליתן ולא יחזיק לעצמו ויתן לכהן יזכה בהם הכהן בתורת פדיון הבן אם קמי שמיא גליא דבר פדיון הוא, וכמו שהוכחנו לעיל מהך דספק מעילות דאם רוצה לשלם הוי תשלומי קרן ויכול להביא גם אשם על תנאי.
הקו שהוא מוליך, שיש מצד אחד דין פדיון, דבאמת הבכור שייך לשמים, וצריך לפדותו. ויש להשוותו לפדיון הקדש שגם הוא יוצא לחולין ע״י כסף. אבל המנגנון לבצע לזאת הוא מנגנון ממוני, ולכן בספק פטור.
ונחזור על ג׳ המודלים. הראשון הצגנו לתת מתנה לכהן כמו לתת תרומה כן תתן חמשה סלעים. ויהיה חוב כי כך ציוותה. וצ״ע. השני לומר שיש מצוות נתינה ודומה לתרו״מ אלא צ״ע למה ספקו מקיל.
השלישי לומר שהוא פדיון ממש. והנה הוא פדיון המחוייב, ואף שבגאונים חידשו שצריך לשאול את האב אם רוצים לפדות או שיהיה אצל הכהן, אין לזה סמך במקורות וגם לא בסברה, ואכן אם לא יפדה ודאי לא יהיה כהן ולא יחיה בבית הכהן, אלא הוא פדיון חיובי. וא״כ יעלה שהבכור שייך לה׳ אלא שיש דרך לפדות כמו פדיון שאר הקדשות. רק שברוב הקדשות הוא אופציה וכאן אמרה תורה פודה תפדה. וא״כ מצד אחד הוא טקסי וכסף סמלי. אבל מצד שני כיון שמחוייב הוא יש בו דין שעבוד לכהן.
ובעקבות זאת אינו חוב עלמא אלא כסף פודה בעינן והיינו כסף טקסי. ואכן תוס׳ קידושין ב. ד״ה פרוטה דנו בזה דבעינן פסוק לשו״כ בפדיון הבן משא״כ נזיקין כי נזיקין שווי הוא אך פדיון הבן הוא טקסי והכסף בו עיקר שכן פודין בו הקדשות ומע״ש. אבל מ״מ כסף טקסי שגם הוא מחוייב לכהן הוא.
ד. לפצל בין המצוה לחיוב
והוא הפער הנפתח לפי לישנא קמא בין פדיון הבן לתרומה. כי תרומה הוא מצוה לתתו לכהן במעשה נתינה דהוא פעולה טקסית ומתנה ע״מ להחזיר שמיה מתנה ולא צריך שו״פ. אך פדיון הבן אף אם גם הוא טקסי הוא מ״מ גם שווי בעינן.
תנן התם:
תלמוד בבלי מסכת בכורות דף נא עמוד א
מתני'. אין פודין לא בעבדים ולא בשטרות ולא בקרקעות ולא בהקדשות. כתב לכהן שהוא חייב ליתן חמשה סלעים חייב ליתן לו, ובנו אינו פדוי, לפיכך אם רצה הכהן ליתן לו במתנה רשאי. המפריש פדיון בנו ואבד חייב באחריותו, שנאמר: יהיה לך ופדה תפדה. 
שטר חוב לא יועיל כי צריכים מטבע לפעולה טקסית. אבל גם חוב יש, והוא חוב להשתמש בכסף טקסי.
אלא דאמרינן:
תלמוד בבלי מסכת בכורות דף נא עמוד ב
כתב לכהן שהוא חייב לו חמשה סלעים חייב ליתן לו כו': אמר עולא: דבר תורה בנו פדוי [לכשיתן], מ"ט אין בנו פדוי גזירה שמא יאמרו פודין בשטר. תני תנא קמיה דרב נחמן: בנו פדוי לכשיתן. א"ל רב נחמן: זו דברי רבי יוסי ברבי יהודה סתימתא; ואמרי לה: זו דברי רבי אלעזר ברבי שמעון סתימתא, אבל חכמים אומרים: אין בנו פדוי. והלכתא: אין בנו פדוי. 
וצריך לדון, כי אם לגבי השיעבודים יש ספק יעלה כמוציא מחבירו עליו הראיה, אבל ממרכיב השני שהוא מצוה יהיה ספקו לחומרא. והנה אפשר לומר דאה״נ, ספק לפדות צריך להחמיר על עצמו ולפדות.
והדוגמה, אם מת האב אין לבן מצוה אלא המצוה על האב, אבל חוב יש גם לבן לשלם. והוא גמו הגמ׳ דף י״ג האשה שמתה יורשים מביאים עולתה. ואפשר שהמשנה בכורות נ״א אינו דן אלא לגבי דיני ממונות דאינו חייב. אבל באמת לגבי המצוה חייב מספקו. אף בדף הבא הוא לפדות ובנו לפדות שם דנו על המצוה.
כי אם נומר שדין פדיון הבן הוא פדיון ממש אלא פדיון חיובי, ממילא ייצרו שני דינים, גם המצוה לפדות, גם החוב הממוני.
יעויין בקצות:
קצות החושן סימן רמג ס״ק ד
ולכן נראה לענ"ד בטעמא דהך מלתא דחש"ו יש להם זכיה במתנות כהונה, היינו משום דממון כהנים [הם] וכבר זכתה בהם התורה לכהנים, א"כ אפילו כהן קטן נמי, כמו בירושה דאית להו, וכי קא זכו מדידהו קא זכו.
וכן בחמש סלעים דבן כיון דחוב הוא לכהנים א"כ קטן נמי אית ליה זכיה, ועיין תוס' ריש פרק בן סורר (סנהדרין סח, ב) ד"ה קטן אי אתה צריך לחזור אחריו שהקשו מנא ליה להאי קטן ממון, וע"ש שכתבו במעשה ידיו דמלאכתו ושכר טרחו שלו מדאורייתא ע"ש, ומבואר מזה דכל שמגיע לו עבור שכירות הוי שלו וזכה במה שנתן לו בעה"ב כיון דמגיע לו.
א"כ ה"ה חוב דפדיון הבן זוכה הקטן במה שניתן לו עבור חוב, דגבי פדיון הבן נמי שעבודא דאורייתא כמו בשאר חובות ודו"ק. 
דהיינו כי הוא תפס כדברינו בפדיון כחוב ממש. ולא כדברינו בשיעור הקודם בו דיברנו על הקנאה או נתינה לגבי תרומה. אלא לדידו הוא או הקנאה או חוב ממש. וממון כהנים הוא. ושם יש לו השוואה מוזרה בין שכירות לחוב ואין דבריו מובנים בזה.
ומאמרו שהוא חוב מחודש הוא לגבי פדיון אבל מתקבל כפי שביארנו, אבל דבריו לגבי תרומה קשים לקבל. אכן חולק עליו הנתיבות:
נתיבות המשפט ביאורים סימן רמג ס״ק ח
ולפענ"ד, דבמתנות כהונה הא דמשגרין לחרש שוטה וקטן הטעם הוא, דהא דכתב רחמנא ונתן, לאו משום דיש חיוב על הבעלים, רק שרחמנא זיכה להבעלים בטובת הנאה שהם יהיו יכולין ליתן לאיזה כהן שירצו, ואם רוצין להפקיר טובת ההנאה אין עליהם שום חיוב נתינה לכהן. תדע, דהא יכול לקדש האשה בתרומה [קדושין נ"ח ע"א] דהיינו בטובת הנאה שיש לו בה, הרי מוכח שאין עליו חיוב נתינה לכהן, וממילא יכול ליתנה לחרש שוטה וקטן, כיון שאין צריך לזכותו להכהן והכהן יכול ליקח אותו בעצמו א"כ אף חרש שוטה וקטן יכול ליקח. אמנם בשנת הביעור דצריך לזכות כמבואר בפ"ק דמציעא [י"א ע"א] גבי מעשר נתון ליהושע ומקומו מושכר, בכדי שיצא מרשותו, לא מהני מה שנותן לחרש שוטה וקטן, אם לא שאכל אותן תיכף ובאכילתן יוצא מרשותו. אך בחמש סלעים של בכור ודאי לא שייך ביה לומר [דיפקיר] טובת הנאה, דבפדיון בכור יש שעבוד הגוף ושעבוד נכסי כמבואר בבכורות [מ"ח ע"א].
ומ"מ מה שהביא בקצוה"ח בשם הפר"ח שיכול ליתן להכהן בעל כרחו ונפטר מפדיונו דהא נתינה בעל כרחו ופרעון בעל כרחו שמה נתינה ופרעון, ע"ש, נראה לפענ"ד לא נהירא לומר כן, דדוקא כשחייב למלוה מיוחד, פרעון בעל כרחו שמיה פרעון, משא"כ הכא בפדיון בכור דמי להא דאמרינן בב"ב דף (קכ"ז) [קכ"ד ע"א] בחלק בכורה של ירושה שיכול הבכור לומר איני יורש ואיני פורע ברשב"ם ד"ה [ואם אמר] איני נוטל ובסימן (קכ"ו) [רע"ח סעיף י'] ע"ש, מטעם דכתיב [דברים כ"א י"ז] לתת לו, מתנה קרייה רחמנא, אם ירצה לקבלה ואם ימחה אין מזכין לאדם בעל כרחו, ומכ"ש במתנות כהונה דבפירוש קרייה רחמנא מתנה כדכתיב [במדבר י"ח י"א] וזה לך תרומת מתנם, והרבה מקראות שקראם בלשון מתנה, פשיטא דאין מזכין לו בעל כרחו, והרבה כהנים יש בעולם וכשאחד אינו רוצה נשאר חיובו לשאר כל הכהנים.
והוא חולק ראשון על הרעיון שמתנות כהונה חוב לכהן הם. אלא מתנה הם. אכן לדידו הוא דין במקבל יותר מן הנותן. ולדידינו נראין יותר הקצות בענין בע״כ כי יהיה מתנה מצד הנותן ולא מצד המקבל.
אבל תראה כי אף אם חולק הוא לגבי תרומה, לגבי פדיון הבן גם הנתיבות מודה שהוא חוב, וזה מילתא של טעמא.
אולם במנ״ח:
מנחת חינוך פרשת קרח מצוה שצב
וגם מה שהבאתי לעיל מה שפלפל בס' קצה"ח סי' רמ"ג דפדיון מהני בע"כ דהוי פ"ח ואין אנו יכולים להעמיד זה בחוב ומסייע לדברי הפר"ח דיכולי' לפדות בע"כ של הכהן אף שאינו זוכה הכהן בזה דהוא פוטר עצמו מהחיוב לפי עניות דעתי אינו נראה דכאן דגזה"כ דצריך נתינה ליד כהן והכהן יזכה בו. תדע דאי הו"ל בע"ח א"כ כמו כל בע"ח אם המלוה רוצה מוחל ללוה ונפטר א"כ ה"נ דנתינה מהני לכל כהן ולפ"ז אם כהן מוחל לו הפדיון יהיה ג"כ מהני ויהיה פדוי וזה לא שמענו עי' במשנה בבכורות דף נ"א וז"פ בלא ספק.
ע"כ נראה דמצוה כאן הנתינה ליד כהן דוקא וקודם שזכה הכהן לא נפטר כלל דלא יצא ידי נתינ' ומשועבד גם כן דכהן יכול ליקח מנכסיו אם לא זכה הכהן לא מהני וכתבתי לך בקיצור עיין בשיטות אלו בראשונים ותראה כי דברי כנים ואמיתים בס"ד…
והנה אם נאמר דהפדיון הוי פרעון בודאי נפטר כמו מי שחייב לחבירו ויש לו מלוה אצלו אף דזה גובה וזה גובה עיין בחוה"מ סי' פ"ה מ"מ אם אמר לו קבל המלוה בחובך ונתרצה בודאי נפטר. אך נראה לענ"ד דזה לא הוי פרעון חוב רק כמו קנין אף דאינו קונה דאין הבן נקנה לכהן מ"מ גזה"כ דבעי נתינה ליד כהן והוי כמו קנין וצריך הנאה חדשה ואינו פדוי במלוה כנ"ל. וצ"ע שלא דברו מזה הראשונים והאחרונים…
ולפמ"ש דזה הוי כמו קנין א"כ נראה דקטן א"י לפדות עצמו דצריך להקנות המעות וקטן אין הקנאתו כלום ואין נתינת המעות נתינה כמו שמבואר בהה"מ פכ"ט מהלכות מכירה ויש לחלק ובאתי רק לעורר. 
טענתו שצריך כסף טקסי ומעשה נתינה בפדיון הבן ואין פדיון במלוה. ודבריו נראין. וזה שונה לכל שאר המפרשים שהוא פדיון מידי שמים. אלא מצות נתינה היא. ונותנים כסף כי כסף מסמל את האדם. ואפשר עוד שכוונתו גם שהוא פדיון, רק שהפדיון אינו חוב גרידא, אלא צורך נתינה טקסי גם לו, וכנ״ל. ואינו נראה דפדיון הבן חוב ותו לא. אלא נראה כדברי המנ״ח.
ובלישנא קמא אין בנו פדוי ובלישנא בתרא בנו פדוי. נראה כי ללישנא קמא הרי פדיון הבן חוב הוא ומתנה ע״מ להחזיר לא יצא ידי פרעון חוב. וללישנא בתרא יראה שיש גם מצות נתינה של פעולת פדיון ומתנה ע״מ להחזיר יועיל לזה. אבל נראה דעדיין יתחייב לפרוע החוב. כי הרי הוא חייב לו. דאע״ג דקיים מצות פדיון ובירך ע״ז מ״מ עדיין חייב חמש סלעי חובו. אפ׳ יהיה פדוי. [א״ה ויראה לי דמסתמא מחל לו הכהן במקרה כזה.]
ואפשר כדברינו בשיעור הקודם דאין חילוק בין ל״ק לל״ב במהות פדיון הבן כלל אלא חלקו לגבי מתנה ע״מ להחזיר אי שמיה מתנה אי לאו, דלל״ק אין כאן מתנת כלום, ולל״ב הוא מתנה גמורה.
והרי למדת מה שיש לפלפל בפדיון הבן ובתרומה מה יש בהם, אי מצות נתינה, אי הנקאה, אי חוב. וביארנו דעתינו בזה ודעות האחרונים. והנה בנוסף לזה אנו גם קישרנו הדין בפדיון הבן גם לטעם המצוה, אם כראשית, אם ממצרים. אמנם אפשר שיהיה חוב מגזה״כ בעלמא בלא קשר לטעמא ולא כמחשבותינו מחשבתיו. אבל אנן עדיף לן לקשר הדבר לטעמא דקרא כאשר הסברה מובנת לכך.
והוי יודע שמו״ר ז״ל דן בזה בספרו רסיסי טל ח״ב סי׳ ל״א. וכתוב שם:

יעו״ש.כלל י. ד׳ שמעתתא דרבא
~ שיעורי הרב משה ליכטנשטיין, פרק האשה נקנית ~

א.
I. מנין לערב דמשתעבד	207
ב.
II. מקודשת מדין ערב	214
III. מקודשת מדין ע״כ	217
ג.
IV. פדיון ע״כ ע״י אחרים	222
V. לימוד לקידושין ומכירה	224
VI. דין ע״כ בחליפין	227
ד.
VII. אדם חשוב	228
❖                      ❖                      ❖
נספח	233
מקורות
ערב: (א) ו: (למטה), "אמר רבא תן מנה...ומקניא נפשה". ז. "איתמר נמי משמיה דרבא...לא צריכא". (ב) רקע לענין ערב: ב"ב קע"ג., המשנה השניה ובגמ' שם עד "גמר ומשתעבד נפשיה". שם קע"ה: במשנה "ערב היוצא וכו' " ובגמ' שם קע"ו. "א"ר יהודה אמר שמואל חנוק וקנו מידו וכו' ". (ג) פי' הראב"ד לתו"כ, פ' בהר, פרשה ה' סעי' ב' (=ויקרא כ"ה ל"ו). תוס'' ב"מ ע"א: ד"ה מצאו. תוס' ב"מ נ"ז: ד"ה לספק מ"וכן בזוזי…ממנו". רמב"ם הל' מכירה פי"א הט"ו (מחנה אפרים הל' ערב סי' א', ד"ה בעיקר, איברא, אבל). (ד) קידושין ז. פירוש הר"ח (מודפס באוצה"ג) ד"ה אמר רבא. קידושין ו: חי' הרשב"א ד"ה תן מנה. חי' הריטב"א ד"ה ערב. רמב"ם הל' אישות פ"ה הכ"א-ב'. חי' הרשב"א סוד"ה הילך "והרמב"ם ז"ל וכו' ". מחנה אפרים הל' ריבית סי' י"א ד"ה הא מילתא. (ה) ח: "ת"ר התקדשי לי במנה תנם על גבי סלע...מחייבת לאצולן תיקו" (נתמקד רק בזיקת סוגיא זו לדין ערב, ולא נדון בנושאים אחרים העולים שם). חי' הרמב"ן ד"ה היתה, עד "והרי עשה כן". חי' הרשב"א ד"ה אם היה סלע. (ו) ע"ז ס"ג: "והאמר רבא האומר לחבירו...מדין ערב". רמב"ם הל' מכירה פ"א ה"ו. חי' הרשב"א ז. ד"ה איתמר נמי. מכתבו של הגרי"ז המודפס בספרו בעמ' פ"ב. בסופו.
עבד כנעני: (א) ז. "הילך מנה והתקדשי לפלוני...לידיה משעבד נפשיה"; "איתמר נמי...לא צריכא". (ב) כ"ב: המשנה. כ"ג. "וקונה את עצמו…ושלש מחלוקות בדבר" (לא נוכל להיכנס לכל פרטי הסוגיא שם, אך חשוב להכיר את מהלך הגמרא). (ג) ז. רשב"א ד"ה הילך. ריטב"א ד"ה הילך. רמב"ם הל' אישות פ"ה הכ"א. (ד) רשב"א ד"ה איתמר נמי. רמב"ם הל' מכירה פ"א ה"ו. ר"ן על הרי"ף (ג. באלפס) סוד"ה גרסי' בגמ' משמיה דרבא "וכתב הרמב"ם ז"ל וכו' ". (ה) רמב"ם הל' מכירה פ"ה ה"ז. קצות סי קכ"ג ס"ק ה' מ"אמנם דע וכו' " (מחנה אפרים הל' שלוחין ושותפין סי' ט"ו ד"ה עובד כוכבים). חי' ר' חיים הלוי הל' מלוה ולוה פ"ה ה"ג, ד"ה והנה, אכן (עד "בדין עבד כנעני"). (ו) משנה למלך הל' אישות פ"ה ה"א, ריש ד"ה וראיתי למהרדב"ז (הד"ה האחרון באותה הלכה) עד "קני להאי איתתא" (בל"נ, נדון בשאלתו של המשנה למלך בסוגיא להלן ז:. המצויין כאן הוא רק מפאת התייחסותו של הרדב"ז לסוגיתנו). (*) למעוניים בדיוני האחרונים, יש דיונים מומלצים באמרי משה סי' כ"ד ס"ק ט', אבן האזל הל' מכירה פ"א ה"ו ובקונטרסי שעורים של הרי"ז גוסטמן, שעור על עבד כנעני ס"ק ה'-ו' (שני הראשונים יותר מומלצים)
אדם חשוב: (א) ז. "בעי רבא...לא צריכא". רש"י ד"ה ואקדש אני. (ב) בה"ג הל' קידושין (עמ' תכ"ח במהד' מכון ירושלים ובפרוייקט השו"ת) "ואי יהבה...מספקא ליה וחיישינן מדרבנן". ה: תוד"ה הא. חי' הרמב"ן ד"ה הא. ביאור הגר"א אה"ע סי' כ"ז ס"ק ל"ו. )ג( ז. פירוש הר"ח (מודפס באוצה"ג) "וכן לענין ממונא...וצריכה". חי' הרמב"ן ד"ה וכן לענין ממונא. חי' הרשב"א ד"ה איתמר נמי. א.
19.8.33
I. מנין לערב דמשתעבד	207
א. פתיחה
ב. חיוב לוה לשלם
ג. מקורות בקרא לערב
ד. שני סוגי אסמכתא לא קני
ה. ערב כהתחייבות וכלוה
ו. חקירה זו בדברי הראשונים
ז. ערב כדין עצמאי

I. מנין לערב דמשתעבד
א. פתיחה
הנה אמרינן: 
תלמוד בבלי מסכת קידושין דף ו עמוד ב
אמר רבא תן מנה לפלוני [ז.] ואקדש לך מקודשת מדין ערב, ערב לאו אף ע"ג דלא מטי הנאה לידיה קא משעביד נפשיה, האי איתתא נמי, אף על גב דלא מטי הנאה לידה קא משעבדא ומקניא נפשה.
כתב רש״י:
רש"י מסכת קידושין דף ז עמוד א
מדין ערב. ממה שמצינו בתורה שהערב משתעבד למלוה אנו יכולין ללמוד.
וכדי להבין נצטרך לעיין בדין ערב עצמו. והנה דין הערב על פניו נמצא בעולם דיני פרעון והלוואות. ברם הכא השתשמו בדין ערב לגבי עולם הקניינים. וצ״ע היאך.
והנה הערב הוא מנגנון בעייתי. כמאמר הגמ׳, א"ר הונא: מנין לערב דמשתעבד. ר״ל, דבעינן גזה״כ, או סיבה מה להועיל. וכן לוה עצמו הוא מנגנון הנצרך לעיון. מה בעצם מחייב אדם לשלם לחבירו.
ב. חיוב לוה לשלם
והנראה שדין לוה סברה היא, קיבלת מנה חייב לשלמו בתמורה. כתבו התוס׳:
תוספות מסכת קידושין דף יג עמוד ב
מלוה הכתובה בתורה. פי' כגון קרבנות ופדיון הבן וערכין ונזקין שלא היו יודעים עניני נתינות הללו אם לא שנתחייבה התורה בפירוש.
אבל מלוה כגון שלוה לו מעות בלא שטר אף על גב דכתיב האיש אשר אתה נושה בו לא חשיב כתובה בתורה כיון שאין צריך לפרש בתורה שיעור הנתינה דפשיטא מה שהוא לוה צריך לפרוע.
משמע שהוא סברה, דלא כמו נזיקין. [אמנם דע לך שלדעת הרמב״ם גם נזיקין סברה היא.]
ויש בו ב׳ סברות. הראשון לומר תמורת מה שקיבל. וזה ענין שיעובד נכסים. דמי לגנב חייב להחזיר, כי חפץ בעלים גביה. כן הלוה כסף מלוה גביה. השני לומר שיש דין התחייבות נפשית בו ההלכה מכירה, וא״כ תניח שגם האישיות מבטאת בעולם הממוני. וזה הנקרא שיעבוד הגוף ושיעבוד נכסים. הניסוח הקלאסי להבנת דבר זה הוא דברי ר״ת שמחילת שטרות, שמוחל את הנכסים אבל לא התחייבות הנכסים. יעו׳ רא״ש כתובות פ״ט סי׳ י׳ בזה. ששתי שיעובדים יש, הגוף והנסכים. ואמרו רז״ל פריעת חובות מצוה. והוא מצוה נפשית. ואם שיעבודא לאו דאורייתא מ״מ מחוייב הלוה לשלם, כי לסברה זו אין למלוה אחיזה קניינית בנסכים אבל יש עדיין התחייבות נפשית. והוא חיוב הנעוץ באדם המחויב. לעומת השיעבוד הנעוץ בנסכים עצמם. ולמא״ד שיעבודא דאורייתא שני הדברים קיימים, ואפ׳ למא״ד לאו דאורייתא יש מקום לדון בזה.
ג. מקורות בקרא לערב
רק דבערב אין סברה זו של כסף מלוה גביה, כי לא קיבל כלום. ודנו בזה בב״ב:
תלמוד בבלי מסכת בבא בתרא דף קעג עמוד ב
א"ר הונא: מנין לערב דמשתעבד. דכתיב אנכי אערבנו מידי תבקשנו.
ואם תשאל הרי קודם מתן תורה נאמר. י״ל כי מ״מ דיני מוסריים וכיו״ב היו מקודם מתנן תורה גם.
והנה הפסוק הזה מביא דין הערבות להתחייבות נפשית. כמו שיהודה מערב בהתחייבות נפשית להחזיר בנימין ליעקב. כך הערב מתחייב נפשו לשלם.
המשך הסוגיא שם:
מתקיף לה רב חסדא הא קבלנות היא, דכתיב: תנה אותו על ידי ואני אשיבנו.
אלא אמר רבי יצחק, מהכא: לקח בגדו כי ערב זר ובעד נכריה חבלהו; ואומר: בני אם ערבת לרעך תקעת לזר כפיך, נוקשת באמרי פיך נלכדת באמרי פיך, עשה זאת אפוא בני והנצל כי באת בכף רעך לך התרפס ורהב רעיך. אם ממון יש לו בידך התר לו פיסת יד, ואם לאו הרבה עליו ריעים.
הנה מן הפסוק במשלי אין ללמוד איך דין ערב עובד רק שהוא מושג קיים.
ד. שני סוגי אסמכתא לא קני
עוד שם:
אמר אמימר: ערב דמשתעבד מחלוקת ר' יהודה ור' יוסי, לרבי יוסי דאמר: אסמכתא קניא ערב משתעבד, לר' יהודה דאמר: אסמכתא לא קניא ערב לא משתעבד. 
אמר ליה רב אשי לאמימר: הא מעשים בכל יום, דאסמכתא לא קניא וערב משתעבד! אלא אמר רב אשי: בההוא הנאה דקא מהימן ליה גמר ומשתעבד נפשיה. 
והנה דין אסמכתא לא קני מפאת אי היותו רציני מספיק. זה סוג אחד של אסמכתא. ויש סוג שני. והוא:
משנה מסכת בבא בתרא פרק י משנה ה
מי שפרע מקצת חובו והשליש את שטרו ואמר לו אם לא נתתי לך מכאן ועד יום פלוני תן לו שטרו הגיע זמן ולא נתן רבי יוסי אומר יתן רבי יהודה אומר לא יתן: 
והנראה בסברת ר׳ יהודה, כי סתם דיבור לא מחייב. דבעינן אוגן משפטי לחייב האדם. או סברה כאמור במנה תמורת מנה. או פסוק. אבל דיבור של אדם בעלמא לא יחייב לר׳ יהודה. אבל אינו נראה בשיטת ר׳ יהודה כאן דס״ל דאינו רציני.
והיינו שני הדינים באסמכתא, אלו שיש להם מערכת משפטית ובסיס לחיוב אבל אין כאן רצינות, אלו שיש להם רצינות מספיקה אבל אין להם בסיס במערכת המוכרת היסודית לחייבו חוץ ממאמרו.
אכן לר׳ יוסי ליתא להך דין שני באסמכתא אלא דזה קני ומחייב כי האדם יכול ליצור התחייבות נפשית ולשעבד נשפיה. אלא שתחזור על דברי רב אשי, אמר ליה רב אשי לאמימר: הא מעשים בכל יום, דאסמכתא לא קניא וערב משתעבד. אלא אמר רב אשי: בההוא הנאה דקא מהימן ליה גמר ומשתעבד נפשיה, ע״כ. וא״כ דברינו פוסלים וצ״ע.
והנראה, כי צריכים אנו ליחשב, האם התשובה מקבלת הנחת יסוד של השאלה או דוחה אותה. כי י״ל דרב אשי חולק על דבירנו בשני דיני אסמכתא אלא לכ״ע אפשר לחייב נפש בדיבורא בעלמא. אלא דר׳ יהודה במקומו ס״ל דאין זה רציני מספיק. אבל תשובת רב אשי, כי בערב יש רצינות, כי בההיא הנאה גמר בדעתיה. והוא דבר שאין לזלזל במשמעותו. וכמו שיש היום קרעדי״ט סקו״ר בלע״ז. שהמלווים יאמינו ביכולתו ונאמנותו לשלם הלוואותיו. ולזה יגמור בדעתיה. אי נמי, רב אשי מקבל דברינו עד כה. שלדעת ר׳ יהודה אי אפשר לחייב בדיבורא בעלמא בלא בסיס חיוב. אבל אמר רב אשי, בערב איתא בסיס משפטי לחייבו והוא ממוני ממש. והוא ההנאה שקיבל. וזה עיקר, כי זוהי המשמעות החלקה במח׳ ר״י ור״י, וכל המעיין בה עד עומקה יראה כדברינו בה כן היא.
ה. ערב כהתחייבות וכלוה
והנה אם באנו לדבר בתבנית האישית שלחיוב הלוואות כנ״ל יותר מובן דין הערב, אף שיש לחלק, כי בלוה יש ביסוס להתחייבות אישות שלו משא״כ בערב, יש למצוא גם לו בסיס, הוא ההיא הנאה. אבל אם יאמר שההלוואה חיובתה נובע מן ההיא ממונא דקיבל צ״ע יותר בדין הערב.
והנראה שההלכה כללית מכּירה בהתחייבות נפשית, אם יהיה לו תנאים הראוים, והוא דין שיעובדים, וכן שכירות פועלים. ואף שהש״ס דן בהרחבה על דיני קניינים. רובם דנים על חפצים. ולא כ״כ על זכויות מופשטות, קנין דברים, וכולם בעייתים לגבי קניינים. והתוס׳ בכתובות (נד: הראשון לפרק) דנו על זה בהיות החתן מחייב נפשו בהרבה זכויות בכתובתו. וגם שהשתא ברוב חתנים אין לו הסכום בו הוא מחייב נפשו אם יגרשה. תשובתם, שהתורה מכירה בהתחייבות כזאת. אבל צריך שתדע, אין זה קנין. כי אם יהיה שיעבוד קנין, הרי אינו יכול להקנות דבר שאין לו. אבל יש לדון בשיעבוד כדין התחייבות, ואפשר להתחייב אפ׳ לדבר שאינו בעולם. וכן שכירות פועלים המתחייב המשכיר לשלם. וכן יכול להתחייב לעשות דברים בעתיד. יש לעיין ברמב״ם סוף הל׳ ערכין וחרמים, במקרה שאדם מקדיש דבר שלא בא לעולם. כי הוא אינו קנין כי אינו בעולם. אבל מחייב נפשו להקדישו כאשר יבוא לעולם. ויש מפרשים גם כך בדעת ר״מ דמקנה אדם שלא בא לעולם דאין זה קנין אלא התחייבות.
אלא דצ״ע אף אם עולם השיעובדים מבוסס על התחייבות נפשית וא״כ מובן דין הערב מתוך זה, הרי הקידושין אינו התחייבות נפשית כלל, אלא קנין ממש, וזה ברור.
א״כ מבקש לומר שהערב קנין הוא.
והנה במצב של ערבות. יש מלוה לוה וערב. והמובן הסתמי לומר שמלוה לוה ללוה רק שהערב לוקח על עצמו התחייבות נפשות לשלם אם יהיה בעיה. א״כ אין לערב אלא התחייבות נפשית. וכבר כתבו התוס׳ כתובות דהתחייבות מחייב, ויש לנו ההיא הנאה כדי לבסס זאת. 
אולם אפשר, כי המלוה באמת נותן לערב, כי בו יש בטחון שיחזיר. רק שהערב אינו נצרך לכסף, ולכן נותנו ללוה. אף במחינה פרטית מה לי בכך, והמלוה נותן ישירות ללוה. וא״כ נמצא שהערב הוא לוה. או אפשר שיש כאן שני לווים במקביל, דמי לזה. איך שיהיה הערב לוה הוא. וזוהי המשמעות המקבלת מן דברי התוס׳ והראב״ד כאשר נבאר. וזה במידה מסויימת כמנהג הפרסאי שלוקחים מן הערב תחילה. אבל אפשר מ״מ לומר למרות שהמודל האמיתי הוא כך, נכון מבחינה מעשית ללכת אצל הלוה תחילה. וזה ייתכן יותר אם יהיה גם ערב גם לוה לווים יחד.
ובסיום מסכת ב״ב:
תלמוד בבלי מסכת בבא בתרא דף קעה עמוד ב
ערב היוצא לאחר חיתום שטרות גובה מנכסים בני חורין. מעשה ובא לפני ר' ישמעאל, ואמר: גובה מנכסים בני חורין. אמר לו בן ננס: אינו גובה לא מנכסים משועבדים ולא מנכסים בני חורין.
אמר לו: למה. אמר לו: הרי החונק את אחד בשוק, ומצאו חבירו ואמר לו הנח לו [ואני אתן לך] פטור, שלא על אמונתו הלוהו; אלא איזה הוא ערב שהוא חייב? הלוהו ואני נותן לך חייב, שכן על אמונתו הלוהו.
מח׳ ר׳ ישמעאל ובן ננס אפשר שבן ננס חושב שהערב הוא הלוה ולכן צריך להיות בשעת מתן מעות כי אח״כ אי אפשר שיהיה הערב לוה אלא הלוה הוא הלוה ואין מקום לערב. אבל ר׳ ישמעאל ס״ל דערב הוא התחייבות נפשית. לחליפין אפשר לסבור המח׳ כמיוסד על בעית הרצינות בכאן, אבל הראשון עיקר. ועוד לר״י אפשר ששני המסלולים קיימים, אבל לאחר חיתום שטרות אין שוב מודל ערבות אלא מדין התחייבות.
ויש להביא זה לסוף המסכת בערב בשעת מתן מעות יש לו מנגנון הלכתי לחייב ולא צריך קנין אבל ערב לאחר מתן מעות בעי קנין. ולגבי מה הקנין עושה אם גמירות דעת אם קנין, כבר הזכרנו מח׳ הרמב״ם ושאר ראשונים בזה בכלל דחליפין.
ויש לקשר ההו״א בגמ׳ דפורעין מערב תחילה (קעג:). ומשמע שיש יסוד לדבר זה מסברה, רק מעשי אינו משפט הגון.
ו. חקירה זו בדברי הראשונים
ותעיין בתוס׳ לב״מ. דשם אמרינן:
תלמוד בבלי מסכת בבא מציעא דף עא עמוד ב
תנו רבנן: מלוה ישראל מעותיו של נכרי מדעת הנכרי, אבל לא מדעת ישראל.
כיצד? ישראל שלוה מעות מן הנכרי ברבית, וביקש להחזירם לו. מצאו ישראל אחר ואמר לו: תנם לי, ואני אעלה לך כדרך שאתה מעלה לו אסור. ואם העמידו אצל נכרי מותר.
וכן נכרי שלוה מעות מישראל ברבית, וביקש להחזירם לו, מצאו ישראל אחר ואמר לו: תנם לי, ואני אעלה לך כדרך שאתה מעלה לו מותר. ואם העמידו אצל ישראל אסור.
כאן גוי נתן ליהודי מנה ברבית לשני חדשים, ובחדש אחד מוכן היהודי לחזור הכסף עם הרבית. חבירו פגש בו ואמר לו, למה לך בכך, תתן לי הכסף לחדש הנשאר, ואני בעצמי אשלם לך הרבית כדי שתביא לגוי כרצונך דהשתא. פסק המשנה, אסור ודאי, הרי הוא מלוה לחבירו ברבית. אך אם העמידו אצל הנכרי המלוה הרי זה מותר, כי אין היהודי אלא שליח לגוי זה והוא הלוואת הגוי והרבית מותר בו. וכן ההפך בנכרי לוה.
כתבו התוס׳:
תוספות מסכת בבא מציעא דף עא עמוד ב ד״ה מצאו
מצאו ישראל אחר אמר לו תנם לי ואני אעלה לך כו'. ואם תאמר מאי איריא ואני אעלה לך. אפילו אמר אני אעלה לנכרי אסור! דלא שרי אלא בהעמידו אצל נכרי! כיון דמלוה מעותיו לחבירו כדי שיפרע לנכרי רבית בשבילו, פשיטא דהוי רבית, דאפילו לא היה המלוה חייב לנכרי רבית, כיון דמִשכר הלואה נותן לנכרי הרבית ע"פ המלוה, הרי הוא כנותן למלוה עצמו מדין ערב, כמו תן מנה לפלוני ואקדש אני לך, דמקודשת מדין ערב בפ"ק דקדושין (דף ז.). וכן קשה בסיפא.
וי"ל, דנקט לך משום העמידו לאשמועינן רישא דאפילו מקבל ישראל רבית שרי כיון שמקבלו בשביל נכרי. וכן בסיפא כשהעמידו אצל ישראל אסור אפילו מקבל הנכרי רבית.
תמהו התוס׳, הרי למה ליה לומר תנם לי אסור, דזה פשיטא דאסור. והיו להם לומר בריבויא, תנם לגוי, דגם זה אסור, מדין ערב האמור בקידושין. והרי הלוה ראשון כאלו ערב הוא האומר לחבירו תנם לגוי זה וזה כאלו אמר תנם לי ועדיין יהיה זה רבית מן יהודי ליהודי. ותירוצם טכני הוא, מקבל כל הנחת הקושיא.
והנה הם תפסו כעיקר דין הערב דהוא כאלו אמר להנותן תנם לפלוני ויהיה כאלו נתת לי. ולפ״ז במקרה הרגיל לערב יהיה הערב מדין לוה ממש.
ולפ״ז מובן היטיב סוגייתינו בקידושין, כי דין הערב הוא הלוה וכאלו המלוה נותן לו, א״כ גם בקידושין כאשר החתן נותן לפלוני הרי כאלו נותן כלתו. והנראה שלמדו עיקר תפיסתם בערב מהסוגיא בקידושין עצמו.
והראב״ד התלבט בנקודה הזאת בדיוק. הוא בפירושו לת״כ:
פי׳ הראב״ד תורת כהנים פרשת בהר פרשה ה סעיף ב
ויש עוד ענין אחר בערבות של גוי, כגון שהִלוה ישראל לגוי ברבית, וישראל חברו נעשה לו ערב מן הכל. יש דנין הענין לאיסור חמור… שאם אין ביד הגוי מה יפרע, לא יפרע מן הערב ישראל כי אם הקרן בלבד. וגם, אסור לעשות לו ערב מן הרבית כלל, כי הערב גם הוא לוה, שאם אין ביד הגוי לפרוע ילך אצל הערב, והערב לא יצא מידי תורת לוה ומשועבד למלוה. ונמצא כי הוא משועבד לו עצמו לקרן ורבית.
ויש דנין אותו להתר… מה טעם? כי הַלוה הוא העיקר לשעבוד החוב, ואם זה הערב התנה לו רבית בשבילו, מה בכך? אפי׳ משלו יתן לו הרבית, מותר, והרי זה כמי שאמר לחבירו הילך ד׳ זוזי ואוזפיה לפלניא, וכל שכן שכל מה שיתן לו יוציא מן הגוי…
הרי לך שני עניינים הללו זה כנגד זה ואין בידי להכריע.
לפניך ששתי הדרכים עלו בדעתו.
והרמב״ם גם הוא תפס שיטה בזה הענין, דכתב:
רמב"ם הלכות מכירה פרק יא הלכה טו
המחייב עצמו בממון לאחר בלא תנאי כלל, אף על פי שלא היה חייב לו כלום הרי זה חייב, שדבר זה מתנה היא ואינה אסמכתא, כיצד האומר לעדים הוו עלי עדים שאני חייב לפלוני מנה, או שכתב לו בשטר הריני חייב לך מנה אף על פי שאין שם עדים, או שאמר לו בפני עדים הריני חייב לך מנה בשטר, אף על פי שלא אמר אתם עדי, הואיל ואמר בשטר הרי זה כמי שאמר הוו עלי עדים וחייב לשלם, אף על פי ששניהם מודים והעדים יודעים שלא היה לו אצלו כלום, שהרי חייב עצמו, כמו שישתעבד הערב, וכזה הורו רוב הגאונים. 
הרי לדעתו דין ערב הוא התחייבות נפשית, דבר הניתן לעשות. א״כ יהיה מח׳ הרמב״ם התוס׳ והראב״ד מצדד כשתיהם.
ודן ברמב״ם הזה המחנה אפרים, ע״ש (הל' ערב סי' א', ד"ה בעיקר, איברא, אבל). 
ז. ערב כדין עצמאי
ויש כנראה גם אפשרות שלישית. לומר שהערב לא מדין התחייבות נפשית ולא מדין לוה אלא מדין ערב עצמו. לומר שדין הערב הוא חידוש התורה לעצמו. כי התורה נדרשת הלוואות שיש בהם בטחון. לכן הכניסה דין ערב למערכת דיני מלוה ולוה. וכמו שאריס לא מתחייב מדין התחייבות אלא מדין אריס. וכן שומר מתחייב מדין שומר. וכן דין משכון י״ל בזה. דניתנה תורה ונתחדשה כמה פרשיות מסויימות לעצמן. ואפשר שגם ערב מהם. וא״כ אף דבעיקר מנגנון הערב הוא כדברי הרמב״ם, אין הכרח לומר כדעת הרמב״ם שלמדנו מדין ערב התחייבות נפשית בשאר תחומי תורה. ויש לתורה מערכת דיני ממונות לעצמן. ומעין זה שאלת הגמרא חצר מטעם שליחות או לא. והאחרונים דנו, אם לא יהיה שליחות מה יהא, ואמרו, מדין יד. אבל י״ל, מדין זכייה הוא. 
אך אם כן יהא קשה להבין גמרא דידן שלמדו מערב לקידושין.ב.
22.8.33
II. מקודשת מדין ערב	214
א. תן מנה לפלוני
ב. תנם על גבי סלע
III. מקודשת מדין ע״כ	217
א. בדשוויה שליח
ב. בהנאה זו הבאה לך בגללי
ג. מדין ע״כ ממש

II. מקודשת מדין ערב
א. תן מנה לפלוני
הנה לגבי קידושין בערב, אם למא״ד שהכסף זורם מהמלוה לערב ללוה ולא רק ממלוה ללוה והערב בצד, ויש מעבר ישיר מן מלוה לערב, מובן זה דגם בקידושין מקודשת, כי המנה שאמרה ליתן לפ׳ זרם גם לה. והיינו דעת התוס׳ דלעיל וצד אחד בראב״ד. ואפשר דזה גוף החידוש דסוגיין בקידושין, ואכן התוס׳ הביאו הגמרא דידן כהוכחה לתפיסתם.
והחולקים בתפיסה זו לגבי ערב, יצטרכו לחדש תפיסה חדשה בקידושין כדי להבין מה דאשה מקודשת מדין ערב. אבל היא התפיסה המחודשת שכבר ראינו בכמה סוגיות, המקדש בהנאת מלוה, בש״א בדינר, אמירה הקידושין. דהנה הערב אינו אלא מתחייב נפשו. אבל הקידושין הם מדין הנאה פועלים. וכאן האשה נהנית מהיות הפרוטה הולכת לפ׳ מסיבה שיש לה, אף שהכסף לא עובר לה כלל, אבל בההיא הנאה מקודשת. אכן זה חידוש גדול, דתזכר כאשר עסקנו על הנאה בענין מקדש בהנאת מלוה שחלקו האו״ש והגרי״ז דלדעת הגרי״ז בעינן גם כסף גם הנאה אך לאו״ש הנאה היא דבעינן ותו לא, ולפי דברינו כאן ימצא תמיכה לדעת האו״ש, אם לא שנקבל עמדת התוס׳ שהערב כלוה דמי.
כתב הריטב״א בחידושיו:
חידושי הריטב"א מסכת קידושין דף ז עמוד א
ערב לאו אף על גב דלא מטי הנאה לידיה משתעבד. פי' לאו למימרא דלא מטי ליה שום הנאה דאם כן במאי משתעבד, אלא לומר דאע"ג דלא מטי לידיה הנאת המעות שהוציא המלוה ולא הגיע לידו של ערב לא כסף ולא שוה כסף, אפילו הכי משתעבד בהנאה דמטי ליה שהלוה לזה על אמונתו, דהנאה בכל דוכתא חשובה ככסף כדפרישנא בכמה דוכתי.
הכא נמי אף על גב דלא מטי לידה הנאת מנה עצמו מקניא נפשה בההיא הנאה דשויא פרוטה דיהיב מנה לפלוני בדבורה.
ה״בכמה דוכתאי״ שהזכיר, אחת מהם:
חידושי הריטב"א מסכת קידושין דף ו עמוד ב
עיקר הפירוש המקדש בגופה של מלוה שאמר לה הרי את מקודשת לי במלוה שאת חייבת לי, ולאפוקי היכא שמחל לה המלוה או מקצתה ואמר לה הרי את מקודשת לי בהנאה שמחלתי לך מלוה זו שהיא מקודשת, כיון שהנאה זו שוה פרוטה.
דהנאה בכל מקום חשובה ככסף, וכדאמרינן גבי ערב (ב"ב קעג:) דמשתעבד בהנאה, וגבי קדושין אמרינן (לק' סג.) שחוק לפני רקוד לפני הרי זו מקודשת, ובכולן כשאמר לה הרי את מקודשת לי בהנאת כך וכך ויש בהנאה שוה פרוטה.
והנה כבר עסקנו בה במקומו (כ״ח III ד), כי לדידיה הנאה זו כסף ממש. אלא דמאז כבר הקשינו על התפיסה, ע״ש בדברינו. ומ״מ לדבריו, אין דין קידושי הנאה, ואין ד׳ דרכי קידושין, אלא כסף שטר וביאה, רק דהנאה היא סוג כסף. א״כ אין צורך חידוש בהל׳ קידושין אך בהגדרת כסף הכללית לכהת״כ יש חידוש עצום ונורא.
כתב הרשב״א:
חידושי הרשב"א מסכת קידושין דף ו עמוד ב
תן מנה לפלוני ואתקדש אני לך מקודשת מדין ערב. כלומר וחוזר הוא ואומר לה התקדשי לי בהנאה זו שאני נותן מתנה זו לזה בדבורך דערב נמי בההיא הנאה דקא מהימן ליה משתעבד ולא מחמת גוף הממון ממש שאינו מקבלו, וכ"כ הרמב"ם האשה שאמרה תן דינר לפלוני מתנה ואתקדש אני לך ונתן ואמר לה הרי את מקודשת לי בהנאת מתנה זו שנתתי על פיך ה"ז מקודשת ע"כ.
ועוד שם:
חידושי הרשב"א מסכת קידושין דף ז עמוד א
ולא ירדתי לסוף דעת רבינו נר"ו בקושיא זו. דאטו באשה ובקרקע הנאה זו כסף ממש היא? הנאה יש כאן כסף אין כאן!
אלא כדי לקיים כונת המקנה ודעתו אנו רואין הנאתו כאלו יש לה ממש שיתקיים דעתו עליו. והלכך לגבי אשה שהכסף קונה בה אנו רואין אותו כאלו הוא כסף וקבלתו היא ומתקדשת בו, ובמטלטלין שאין הכסף קונה בו כאלו הנאתו כלי וקבלו בחליפין, והלכך בין קרקע בין מטלטלין נקנין בכך כדברי ר"ח ז"ל, ואריך.
הוא כתב, אטו באשה ובקרקע הנאה זו כסף ממש היא בתמיה. דיש חילוק בין כסף החפץ לבין כסף המשתמשת לבטא תחושות לב. וחולק בביאור על הריטב״א בזה. כי לריטב״א ההנאה היא כמו כסף חפץ ממש. ולידיה צ״ל שיש קידושין כסף ויש קידושי הנאה ואינם אותן קידושין. וזה כמו שהצענו מתחילה.
אולם צריך שתזכור כי גם בקרקע ומטלטלין אמר כן, וכן בגמרא אמרינן וכן לענין ממונא, ובעזה״י עוד נעסוק בזה לקמן.
ומ״מ החידוש של קידושי הנאה הולך ומתגבר בסמכיותו מסוגיא לסוגיא, כפי שראינו. אך עדיין אינו הכרחי.
ב. תנם על גבי סלע
אמרינן:
תלמוד בבלי מסכת קידושין דף ח עמוד ב
תנו רבנן: התקדשי לי במנה, תנם לאבא ולאביך אינה מקודשת, על מנת שיקבלום לי מקודשת…
ת"ר: התקדשי לי במנה, תנם על גבי סלע אינה מקודשת, ואם היה סלע שלה מקודשת. בעי רב ביבי: סלע של שניהם, מהו? תיקו.
התקדשי לי בככר, תנהו לכלב אינה מקודשת, ואם היה כלב שלה מקודשת. בעי רב מרי: כלב רץ אחריה, מהו? בההוא הנאה דקא מצלה נפשה מיניה גמרה ומקניא ליה נפשה, או דלמא מצי אמרה ליה: מדאורייתא חיובי מחייבת לאצולן? תיקו. 
ולא אמרו שם מדין ערב. אע״פ דלכאורה היה יכול לומר, כמו שתנם לפ׳ מקודשת מדין ערב כן תנם ע״ג סלע, כל שמקיים רצון האשה. העיר בזה הרמב״ן:
חידושי הרמב"ן מסכת קידושין דף ח עמוד ב
והא דאמרינן לעיל תן מנה לפלוני ואתקדש אני לך איכא למימר התם שאני דכיון דמפיק ממונא אפומה ואם קבלה עליה מדין ערב חייבת לשלם ממונא שקלה מיניה, אבל הכא איהי לא שקלה כלום ואיהו נמי לא אפיק כלום, לשקול ממונא וליזיל.
כתב הרשב״א שם:
חידושי הרשב"א מסכת קידושין דף ח עמוד ב
אבל אמרה לו תנהו לכלב שאינו שלה ואתקדש אני לך והניחהו על גבי הסלע שאינו שלה אף על פי שאמרה ואתקדש אני לך, א"נ השלך מנה לים ואתקדש אני לך, אינה מקודשת לפי שלא קבלה ממנו היא כדי שתתקדש מחמת הנאה דמטי לה מיניה, ולא מדין ערבות דאין דין ערבות אלא במי שנותן לבר זכיה על דבורה לפי שהערב אינו מתחייב אלא מפני זכיית הלוה, דכל שאמרה תן מנה לפלוני ואתקדש אני לך אף על פי שהמקבל אינו מתחייב עליו בכלום דהא מתנה הוא דקא שקיל מ"מ היא מתקדשת בו באותה הנאה הבאה לאותו בן זכיה בדבורה, אבל כשהמקבל אינו בר זכי' אין כאן דין ערבות.
לדעתו מנגנון ערבות צריך להתחייבות ממשית. וגם לרמב״ן יש צורך איזשהו לזה.
ועוד נעסוק בסוגיא זה מקומו בשעתו, ורק באנו לעורר.

III. מקודשת מדין ע״כ
א. בדשוויה שליח
השתא נעבור לסוגיית דין עבד כנעני. אמרינן:
תלמוד בבלי מסכת קידושין דף ז עמוד א
הילך מנה והתקדשי לפלוני מקודשת מדין עבד כנעני, עבד כנעני לאו אף ע"ג דלא קא חסר ולא מידי קא קני נפשיה, האי גברא נמי, אף על גב דלא קא חסר ולא מידי קא קני לה להאי איתתא. 
והנה זה פלא, שהחתן לא נתן לה ולא כלום, ומ״מ קידשהּ. ואיה כי יקח.
ולדעת רש״י לא קשיא מידי, דהא פירש:
רש"י מסכת קידושין דף ז עמוד א
הילך מנה והתקדשי לפלוני. והוא שלוחו אלא שמקדשה משלו. 
וא״כ אין כאן חידוש אלא שהכסף של שליח הוא. והוא שאלה כללית בשליחות. כגון אשה שויה שליח קבלה לגיטה ובעל שלח הגט לחצר השליח. או בעל שויה שליח לתת גטו לאשתו אם צריך להיות הנייר שלו. ואפשר דתלוי בדיני שליחות, עד כמה השליח גברא עצמאי או אינו אלא יד המשלח. אפשר עוד שיתלה בדיני קידושין, האם בעלות הכסף חלק מן המעשה או מן החלות, דאם אינו אלא לצורך המעשה שיהיה המקדש בעל הכסף שנותן, אין פגם בהיות הכסף של שליח, אבל אם דבר מהותי לחלות הקידושין, יעכב. והנה כבר ביארנו (כ״ב II ג) דעת רבינו הגדול ז״ל דקנין כסף במטלטלין הוא החלפת שווי משא״כ בקרקע שהוא טקס סמלי. ואם יהיה החלפת שווי מובן היטב הצורך בבעלות הקונה על כספו כדי שיעבור מחשבונו לחשבון המוכר שווי הממכר. אבל אם טקס ומעשה סמלי הוא אפשר שאין חסרון בהיות המטבע של שליח. ולא באנו אלא לעורר.
כתב הרשב״א:
חידושי הרשב"א מסכת קידושין דף ז עמוד א
הילך מנה והתקדשי לפלוני מקודשת מדין עבד כנעני. ופרש"י והוא שעשאו שליח אלא שהמעות שלו, לומר שאם לא עשאו שליח אינה מקודשת ואפילו נתרצה לבסוף משום דבשעת קדושין מיהא לא מיקניא דהא איהו לא שויא שליח ודלמא לא נתרצה מעיקרא בהכי…
ור"ח ז"ל כתב קבלנו מרבותינו ז"ל ל"ש כי שויה שליח בעדים ול"ש כי לא שויה ואפילו ארצויי ארצי קמיה ואזל וקדשה מדילי' מיקדשא ולא משתריא אלא בגט וכן הלכה. וקרובים דברים אלו לדברי רש"י ז"ל.
לדעת ר״ח כאן, עדיין צריכים שליחות אישהיא, אבל לא נצרך לעדים, וגם אפשר אם רצה לעשות מדין זכין, וכל זה כדעת רש״י.
ב. בהנאה זו הבאה לך בגללי
עוד שם:
והרמב"ם ז"ל פירשה לזו כגון שחזר מי שנתקדשה לו וא"ל הרי את מקודשת לי בהנאה זו הבאה לך בגללי.
גם הרמב״ם לא אבה לקבל הגמרא כפשטה כי היאך יקדש ראובן לשמעון בלא שליחות, אבל פתרונו אחרת מרש״י, לומר שבאמת כאן דנים בששמעון אמר לה התקדשי לי בההיא הנאה.
והרשב״א חולק עליו:
ואיני יודע מי דחקו ע"ז, שהרי אין זה כדין עבד כנעני ממש, אלא בשנתן ראובן ואמר ראובן שתהא מקודשת לשמעון כפירושן של ראשונים ז"ל.
ויעו״ש בהמשך קושיותיו.
ג. מדין ע״כ ממש
ודילגנו באמצע מה שהביא בשם העיטור, וז״ל שם:
והרב בעל העיטור ז"ל שכתב דאע"ג דלא ארצי אלא בתר דקדשה לה אודעי' לההוא גברא ואירצי בעדים מקודשת לא נראו דבריו, 
והוא באמת קרא הגמרא כפשטה התמיהה, דבלי שליחות ובלי פירוש הנאה מדין עבד כנעני יכול ראובן לקדש דינה לשמעון. בתנאי ששמעון יסכים אחר ששמע. אבל עצם הקידושין מתרחשים בין ראובן לדינה, כמו בעבד כנעני. וצריך ביאור רחב.
והנה מעולם אין לומר שבאמת ראובן יכול לקדש לשמעון. אלא נחפש מנגנונים משפטיים שיכנסו שמעון כבר לתמונה, בהם ראובן יכול לפעול בעבור שמעון, אפ׳ בלא מניית שליחות או הרצאה מעיקרא. כבר דנו הראשונים אי זכייה מטעם שליחות או לא והיא סוגיא מוכרת ורחבה. וכדהשתא נניח שזכייה לאו מטעם שליחות לצורך עניננו. ובענין הזכייה יכולנא לדון בו כדבר נקודתית או תפיסה רחבה.
והזכייה בנויה על זאת שההלכה מניחה הבחנה ויכולת ניתוק בין חלות לבין מעשה. דהמזכה פועל במעשה והחלות נשלח להזוכה. בלי הנחה זו לא יוכל איש לפעול בעבור חבירו. אכן אי אפשר לשוחט לשחוט על תנאי או לומר שחלות השחיטה לא תחול עד לאחר ל׳, ואין בכח הפותח חלון להתעכב חלות ביאת הרוח לתוך החדר עד עשר יום, כי הם דברי מציאות. אם הבהמה אינה נבילה אלא שחוטה ממילא מותרת באכילה, והיא דבר של מציאות. אבל בעולם המשפטי, קידושין, הפקר, קנין, אפשר לנתק. והוא נמי חידוש פרשת זכייה, שננתק בין מעשה לחלות כדי שהמזכה יעשה והזוכה יזכה.
וכבר ביארנו זה באורך כמה פעמים בענין שליחות, לאחר ל׳, ותנאי (כ״א II ב). אבל יש להרחיב הענין לעוד תחומים. כמו אב המקדש בתו. וכן זכין, שהמזכה עושה פעולה של שליטה בעבור הזוכה. וכן פדיון עבד כנעני ע״י אחרים, שהפודה נותן הכסף בעבור העבד. והוא סוג זכין לגבי שווי. וזכייה עובד על שליטה, וע״כ על שווי. בשניהם המזכה עושה הפעולה והחלות נשלכת אצל הזוכה.
וא״כ יהיה פדיון ע״כ כדין ממערכת הגדולה שהזכרנו.
ואפשר על גבי זה להבין הסוגיא לפי העיטור. אבל נצטרך לפנות לסוגית ע״כ עצמה ולעיין עמוק עמוק בה, וכשנעלה מן העמק נביא אתנו הבנות בהירות הטמונות שם.ג.
24.8.33
III*. מקודשת מדין ע״כ	220
ד. דין עבד כנעני לגוי
IV. פדיון ע״כ ע״י אחרים	222
א. שחרור או קנין
ב. ע״י אחרים ועצמו, מדעתו ושלא מדעתו
V. לימוד לקידושין ומכירה	224
א. תליא אם כסף ע״כ מדין קנין או שחרור
ב. מדין קנין טקסי או שווי
VI. דין ע״כ בחליפין	227

III*. מקודשת מדין ע״כ
ד. דין עבד כנעני לגוי
הנה כתב מוהר״ח הלוי ז״ל:
חידושי ר' חיים הלוי הלכות מלוה ולוה פרק ה הלכה ג ד״ה והנה
ובאמת שחלוקין הן ביסוד דיניהם, דיסוד דין ערבות הוא רק דין חיובא, והדין מלוה שלו הוא דין דממילא, דחייל ע"י הך חיובא, דכל שנעשה ערב עבורו חשיב גם מלוה שלו, ואם כן נמצא דשם מלוה באמת לא פקע מהראשון, וההלואה נשארת בדינה דשייכה גם להראשון, וחייל על שניהם תורת מלוים בהלואה זו.
אבל דין עבד כנעני ביסוד דינו נאמר על עצם דין ההלואה ונתינתה, דההלואה שייכה רק להמלוה הראשון, ולית כאן על השני דין מלוה כלל, כיון דיסוד דין זה הוא בעצם דין נתינתה דנחשבת עבור המלוה הראשון, ואם כן ממילא דלא חל על הנכרי ברישא תורת מלוה כלל. 
לפ״ז ערב הוי מנגנון להעביר הכסף, כדעת התוס׳ שהבאנו לעיל, שהערב דמי ללוה, שכאלו קיבל הכסף מן המלוה ישירות ורק אח״כ נתן הערב הכסף ללוה. ולכן פשוט דבקידושין נמי מהני בכך. והוא דין ממילא, כלשון מוהר״ח הלוי ז״ל, והדין מלוה שלו הוא דין דממילא, ע״כ. ואין זה מנגנון הבנוי על הפרדה בין מעשה לחלות כלל, אלא כאלו כך היה המעשה בפועל נמי, וממילא החוב לערב. דהיינו שבערב דנים על המציאות, לאיפה החיצים מובילים, אם לערב אם ללוה.
משא״כ בעבד כנעני, אין זה מנגנון של ממילא, אלא האחד פועל ונזכה החלות לשני, והוא פיצול מעשה וחלות, פיצול בין גוף אחד לשני, שהאחד עושה מעשה והשני קיבל חלותו.
וביסס דבריו על הא דאמרינן:
תלמוד בבלי מסכת בבא מציעא דף עא עמוד ב
רבינא אמר: נהי דשליחות לנכרי לית ליה, זכיה מדרבנן אית ליה. מידי דהוי אקטן, קטן לאו אף על גב דלית ליה שליחות [עב.] אית ליה זכיה מדרבנן. הכא נמי לא שנא. ולא היא, ישראל אתי לכלל שליחות, נכרי לא אתי לכלל שליחות. 
דהיינו כי גוי אינו לא בשליחות ולא בזכייה, אפ׳ זכייה לאו מטעם שליחות. כי שניהם בנוים על אותו היסוד, פיצול מעשה וחלות, כדאמרן.
ועוד דנו בזה הקצות והמח״א, ונבוא ונעיין בדבריהם. כתב הקצות:
קצות החושן סימן קכג סעיף קטן ה ד״ה אמנם
ולכן העליתי שמה דאין צריך שליחות אלא כיון שנותנין סודר שלהם קנה מדין עבד כנעני וכדאמרינן פ"ק דקידושין דף ז' (ע"א, ע"ש רש"י ד"ה וכן לענין ממונא) הילך מנה ויהיה שדך מכור לפלוני דקנה אותו פלוני מדין עבד כנעני ובעבד כנעני אמרינן פ"ק דקידושין (כג, א) דאפילו בעל כרחו של העבד הוא משום דקבלת רבו גרמה, ואף על גב דקנין אינו בעל כרחו מכל מקום כל שהוא רוצה אינו צריך שליחות וקנה ממילא על ידי סודר של העדים וע"ש באורך.
וא"כ הכא נמי מהני אפילו בעכו"ם כיון דאינו צריך שליחות וממילא קנה על ידי סודר של אחרים וקבלת מקנה גורם, ולזה העיקר שלא לכתוב בלשון המורה שליחות אלא שיכתבו וקנה הגוי והוא קונה ע"י סודר של העדים וזה ברור.  
לדעתו דין עבד כנעני לא שליחות הוא כי גם לדבר עבירה יועיל לו אלא דין עצמאי הוא, ולכן איתא אפ׳ בגוי. ובזה הוא חולק על מוהר״ח הלוי ז״ל לגבי הנפק״מ בגוי, אבל אפשר שבמהות הדבר אין כאן מחלוקת, דגם לקצות י״ל דענין עבד כנעני דמי לשליחות בענין ששניהם בנויים על פיצול מעשה וחלות.
והראיה שהביא מקנין שבת דהוי שליחות לדבר עבירה, אינה מוכרחת. דהא ענין שליח לדבר עבירה הוא שאין בו מינוי שליחות כי לדברי הרב והתלמיד וכו׳, וממילא אין שליחות. רק שבעבד כנעני אין צורך למינוי, וא״כ אין פגם במעשה עבירה. אבל פסול הגוי לשליחות אינו פסול במינוי על עצם חסרון יכולתו להיות שליח, ולעשות מעשה שחלותו מפוצל מיניה אינו יכול.
והנה אם כדברי האחרונים הללו נמצא עבד כנעני חידוש הוא, דלא כערב לדעת התוס׳ שהוא תיאור מציאות כאמור ואינו חידוש מצומצם, והלא בחידוש אין בו אלא כחידושו, וצ״ע מהיכי תיתי לרבא ללמוד מעבד עברי לקידושין ומכירה.

IV. פדיון ע״כ ע״י אחרים
א. שחרור או קנין
וכדי להבין הענין נעבור לעיין בדין עבד כנעני כשלעצמו, שאיש אחר נותן כסף פדיון לאדון והעבד נשתחרר.
אמרי משה סימן כד
יש להסתפק ע"כ בכסף אי הוא מדין שיחרור כמו שטר או שהוא מדין קנין לעצמו והיינו דכמו שנקנה לאחרים בכסף כן כשנקנה העבדות לעצמו הרי ממילא הוא ב"ח דלעצמו ל"ש עבדות והנה זה ודאי דלולא הגזה"כ והילפותא דילפינן דנקנה בכסף מוהפדה לא הי' ידעינן מסברא דנקנה בכסף מדין קנין לעצמו דאל"כ גם שטר שלא לשמה יהני מדין קנין לעצמו דהרי גם בשטר הוא כותב הרי אתה לעצמך הרי אתה קנוי לך ויקנה א"ע בשטר שלא לשמה וכמו שנקנה לאחרים: 
(א) והנה כבר הקשה כן באמת הקצוה"ח בסי' ר' דשטר שלא לשמה יועיל מדין קנין ותירץ דעל קנין הממון באמת מועיל גם שלא לשמה ורק על קנין האיסור צריך לשמה ואולם הקשה לשמואל דמפקיר עבדו א"צ גט שחרור א"כ יהני גם שלא לשמה לשחרור… 
שם הוצא מן הקצות שבעבד יש קנין ממון וקנין איסור (איברא דאין זה חידושו של הקצות אלא הרמב״ן הוא בעל השמועה הזו). ודן בזה לגבי ספיקו בשיחרור עבד בכסף, אם הוא מדין שחרור כמו שטר או מדין קנין לעצמו כמו שנקנה לאחרים.
כי יש לפרש הפדיון כדבר טקסי של שחרור או כתשלום ערך העבד בשווי. ולכאורה הסברה הפשוטה תאמר שהעבד כקרקעי דמי, ונמכר כמותם, וכמו שנמכר לאחרים כן הכסף פדיון הוי כמכירה לעצמו. אלא שיש שינוי בין מוכר לאחר למוכר לעצמו, כי כאשר מוכר אדם חפץ לחבירו ישנם מוכר וקונה שניהם במעמד אובייקטים והחפץ במעמד סובייקט, אבל בעבד הנמכר לעצמו הוא עצמו נהפך מחפץ נקנה לבן אדם וא״כ מוכר קונה וחפץ אין כאן. וא״כ לשנות מעמד העבד מחפץ לאדם נראה דהוא פדיון ממש, ונתינת הכסף פעולה טקסית היא, והוא פדיון ממש, כמו פדיון הבן, ערכין, וכו׳. ואכן נלמד מלשון קרא והפדה לא נפדתה. וא״כ הכסף לא של שווי הוא אלא כסף טקסי הוא.
ב. ע״י אחרים ועצמו, מדעתו ושלא מדעתו
תנן לקמן:
תלמוד בבלי מסכת קידושין דף כב עמוד ב
מתני'. עבד כנעני נקנה בכסף ובשטר ובחזקה, וקונה את עצמו בכסף על ידי אחרים, ובשטר על ידי עצמו, דברי רבי מאיר; וחכמים אומרים: בכסף ע"י עצמו, ובשטר ע"י אחרים, ובלבד שיהא הכסף משל אחרים. 
ואמרינן עלה:
תלמוד בבלי מסכת קידושין דף כג עמוד א
וקונה את עצמו בכסף כו'. בכסף ע"י אחרים אין, אבל לא על ידי עצמו, במאי עסקינן? אילימא שלא מדעתו, מכדי שמענא ליה לר' מאיר, דאמר: חוב הוא לעבד שיצא מיד רבו לחירות, ותנינא: זכין לאדם שלא בפניו, ואין חבין לו אלא בפניו!
אלא פשיטא מדעתו, והא קמשמע לן, על ידי אחרים אין, על ידי עצמו לא, אלמא: אין קנין לעבד בלא רבו;
אי הכי, אימא סיפא: בשטר על ידי עצמו, על ידי עצמו אין, על ידי אחרים לא, ואי מדעתו, על ידי אחרים אמאי לא? וכי תימא, מאי ע"י עצמו? אף ע"י עצמו, והא קמ"ל, דגיטו וידו באים כאחד, והא לא תני הכי! דתניא: בשטר ע"י עצמו ולא ע"י אחרים, דברי ר"מ!
אמר אביי: לעולם שלא מדעתו, ושאני כסף, הואיל וקני ליה בעל כורחיה מקני ליה בעל כורחיה. אי הכי, שטר נמי! האי שטרא לחוד, והאי שטרא לחוד. הכא נמי האי כספא לחוד, והאי כספא לחוד! טיבעא מיהא חד הוא. רבא אמר: כסף קבלת רבו גרמה לו, שטר קבלת אחרים גרמה לו. 
לדבריו כסף מועיך רק ע״י אחרים ושטר ע״י עצמו. והטעם, כי השטר הוא פעולת שחרור ופעולה אישית היא, וצריכה להיות נתינה ישירה. דדנים במעמדו כאישי והופכים אותו מעבד לבן חורין. אבל כסף הוי ליה פעולה משכרית לא אישית ולפיכך ע״י אחרים נעשה.  ובזה דנים על מעמדו הממוני שברשות רבו הוא ובכסף מוציאים אותו לרשות עצמו. וזה ענין כספא טיבעא מיהא חד הוא, כי הכסף הוא מעולם הקניינים ודין ממוני הוא, אבל שטר הוא מעולם האישי ופעולה אישית היא לשחרר בשטר ולכן האי שטרא לחוד, והאי שטרא לחוד, והוא אותו הביטוי דראינו בדף ה׳ במה בין שטר אירוסין לשטר גיטין, ואכן אותו היסוד הוא. וכן מובן זה דבכסף נשתחרר שלא מדעתו, כי זה שחרור ממוני ורשות ממוני ביד האדון. וזה ענין קבלת רבו גרמה לו, דמי קצת לכאלו הפקירו רבו, רק ע״י קבלת כסף מן האחר סילק רשותו מיניה. [א״ה וזה הפך דרכו של האמרי משה שם אות ט מובא לקמן. ושאל תלמיד אחד מעין זאת. והציע שני דרכים בפדיון כסף ממוני. הראשון שהאדון מסלק בעלותו וכהמוצע. השני שהוא מקנה לעבד חרותו וא״כ לא יועיל בע״כ. השיב הרב. הנה לדעתינו כאשר האדם מפקיר עבד, נמצא שהוא בן חורין, כי ברמה בסיסית כל אדם אובייקט הוא, גברא הוא, אדם הוא. רק שמתוצאת ההקשר מתייחסים לאיש זה כחפץ אחר שנשתעבד. וא״כ המפקיר עבד נמצא ממילא בן חורין הוא. אבל יש לחלוק על זה לומר שהעבד לא יהפך מבחינה בסיסית לבן חורין אלא צריך האדון להקנות החרות לו, וא״כ אכן בע״כ לא יועיל בקנין זה דבעינן דעת מקנה.]
מ״מ ראינו לדעת ר״מ ששטר וכסף מחולקים הם, דשחרור ע״י כסף קנין הוא כמכירת שדה ושטר הוי שחרור אישי כמגרש אשתו.
אך חלקו עליו החכמים שם, דכסף גם ע״י עצמו. ומשמע לדעתייהו דכסף ושטר היינו הך, דשניהם שחרור אישי הם ואין הכסף קונה אלא משחרר. ויש מקום לעיין בשיטתייהו ובמח׳ רש״י ותוס׳ לגבה, אבל אין כאן מקומו.
כתב האמרי משה בהמשך דבריו שם:
אמרי משה סימן כד סעיף ט
ואדרבה, מדמבואר בקדושין (דף כ"ג) דמשתחרר ע"י כסף דאחרים גם בע"כ, ואי מדין קנין לעצמו, איך שייך קנין לעצמו בע"כ.
ואולי, דזה הוא באמת טעם הרי"ף דס"ל דל"מ לדידן בע"כ ע"י כסף וכ"ה דעת הרמב"ם בפ"ה מעבדים, והקשו עליו דהא טעמא דרבא דכסף קבלת רבו גרמה מוכרח ומסתבר ומהכיכי תיתי יפליגו רבנן ע"ז. ולהנ"ל י"ל דנהי אי כסף הוי שחרור כמו שטר שפיר הי' מוכרח דמהני כסף גם בע"כ, כיון דקבלת רבו גרמה, ובהא גם רבנן ס"ל דמהני ע"י אחרים, וכדילפינן בכ"ד מדין עבד כנעני, אלמא דכו"ע ס"ל כן. ואי מדין שחרור הוא, הי' מהני בע"כ כמו שטר לעצמו, דע"י אחרים בשטר דל"מ בע"כ היינו משום דקבלת אחרים גרמה שצריך ליתן לידו או ליד שלוחו והיינו ע"כ מדעתו, אבל כסף כיון דקבלת רבו גרמה יהני בע"כ. ואולם, אי נימא דכסף מדין קנין לעצמו, שפיר ניחא דל"מ בע"כ דקנין לעצמו, א"א בע"כ. ואולם לפ"ז לר"מ דמהני בע"כ, עכצ"ל דס"ל דכסף מדין שחרור הוא, דאי מדין קנין לא הי' מועיל בע"כ:
ואנו אין אנו מסכימים בנפק״מ שלו [א״ה כדביארתי בהגה לעיל], אבל המהלך הכללי נסכים לו.

V. לימוד לקידושין ומכירה
א. תליא אם כסף ע״כ מדין קנין או שחרור
ומה ששאלנו לעיל, הלא דין עבד כנעני חידוש הוא ואין לך בו אלא כחידושו ואיך למדנו מיניה לקידושין ומכירה.
יש לומר בזה, דככל שהכסף בע״כ קנין הוא, אינו חידוש מצומצם, אלא דין בקנין הוא, וראוי שיועיל בשאר הקניינים, כמו קידושין ומכירה, דבאמת אין חילוק ביניהם לפדיון ע״כ בכסף. ובכולם המודל בו אחד פועל וחלות המעשה עובר לאחר מובן למשכיל.
אבל ככל שפדיון כסף הוי שחרור אישי יכבד הקושיא כדמעיקרא. אכן אם גם הקידושין אישי וטקסי הוא אפשר ללמוד לו. אבל זה לא יועיל לגבי מכירה. [א״ה ולקמן נומר דאפשר לדעת הרמב״ם שכן הוא, שיועיל לקידושין ולא למכירה, ומטעם אחר.]
ב. מדין קנין טקסי או שווי
איברא דאפ׳ יהיה פדיון ע״כ בכסף דין קנין, אין הדבר חלוט. אלא שיתלה על סוג הקנין, וכפי שנבאר לפנינו.
דהנה לפי רש״י שהזכרנו שדנים בדמנה שליח אין החידוש אלא בזה דלא קא חסר ולא מידי. הנה עסקנו כבר אי כסף טקסי הוא או של שווי הוא בקניינו. אך שאלה נוספת היא עד כמה הכסף עצמו חלק מן המעשה ועד כמה היכי תמצא הוא לפעול הקנין. וכמו שאם השליח ירכב לאשה לקדשה בסוס שלו ולא סוסו של המשלח, כי אין זה אלא היכי תימצא להגיע לקידושי האשה, אפשר דגם הכסף כן הוא, דרק בעינן כסף בחפץ כהיכי תימצא לפועל הקידושין. אבל אפשר שהכסף מהותי לקנין הוא. וכמו שבקנין חצר מתבצע לא בטקס אלא המציאות היות החפץ בחצר האדם הוא שולט בו וקונהו, ואין זה פעולה של קנין אלא מציאות של קנין, וא״כ אפשר דחצר של שליח לא קונה למשלח. כי השליח יכול לעשות פעולות עבור המשלח אבל מציאות השלטה לא. לכן אי אפשר לעשות שליח גם על חדר ייחוד כי אין זה פעולה אלא מציאות, וכבר ביארנו זאת. וצ״ע בכסף אם מהותי הוא או חלק מן המעשה.
והנראה, שאם הקנין מבוסס על שווי וכסף פרעון הוא יצטרך לכסף הקונה עצמו כי הכסף מהותי לקנין, והוא מעין החלפה של שווי ממש, כמו מציאות השליטה בקנין חצר, החלפת השווי מביא למציאות הקנין. אבל כדדנינן בכסף טקסי שהפרוטה באה לבטא גמירות דעת או מה שיתבטא דרכו הכסף לא מהותי אלא היכי תימצי לטקס הקנין, וא״כ נומר שגם הכסף אפשר להיות של שליח הוא.
ובסוגיתינו לפי׳ רש״י, החידוש שבסוגיא היא שהכסף יכול להיות של שליח, וזה מסתבר גמור, כי הנראה בכסף קידושין שטקסי הוא ולא של שווי (וכבר הכרענו כן [כ״ב VII ג], כנגד הא״מ [כט:ב]).
ושוב כלך אצל עבד כנעני, לעיין אם כספו טקסי או של שווי הוא. דאם טקסי יהא, נוכל ללמוד מיניה לקידושין. אבל לממונא זה חידוש יתירה.
אכן הרמב״ם השמיט דין זה מכלל וכן לענין ממונא, דכתב:
רמב"ם הלכות מכירה פרק א הלכה ו
האומר לחבירו תן מנה לפלוני ויקנה ביתי לך, כיון שנתן קנה הבית מדין ערב. 
ולא כתב האי דמדין עבד כנעני, רק דין ערב בלבד. והעיר על זאת הר״ן:
הר"ן על הרי"ף מסכת קידושין דף ג עמוד א
וכתב הרמב"ם ז"ל בפרק קמא מהלכות מכירה האומר לחבירו תן מנה לפלוני ויקנה ביתי לך כיון שנתן קנה הבית מדין ערב ולא ידעתי למה לא כתב גם כן מדין עבד כנעני ומדין שניהם שמא סובר הוא דדוקא לגבי קידושין גמרינן מעבד כנעני משום דעבד ואשה כהדדי נינהו דעבד [דף כג א] גמר לה לה מאשה אבל לענין ממון אין למדין מעבד כנעני אבל אין זה מחוור וצריך עיון: 
ברם לדידן מחוורין דברי הרמב״ם כזכוכית, כי כבר ביארנו (כ״ב III א) דעת הרמב״ם דקרקע נקנית במלוה כי כסף מכירה כסף שווי הוא, וא״כ אין ללמוד דין עבד כנעני דהיינו כסף טקסי אלא לקידושין ולא למכירה. כי במכירה הכסף מהותי לעיסקה, ובעינן שווי של קונה.
ודע והבן כי כל דברינו מניחים כדעת מוהר״ח הלוי שהבאנו לעיל, דעבד כנעני הוא דבר של חלות, ולא דבר הנעשה ממילא, כי אם יהיה כערב דממילא הוא, ודאי יועיל גם למכר.
ותעיין באבן האזל שכתב דברים קצת דומים לדברינו:
אבן האזל הלכות מכירה פרק א הלכה ו
ובאופן זה צריך ביאור מנלן ללמוד מעבד כנעני לקדושין דיהיה חשוב כמו שהמקדש נתן כסף.
וצריך לומר דגבי קדושין נמי סבר הגמ' דא"צ להיות דוקא כסף של המקדש דהא כתב הר"ן בנדרים דף ל' דאין האשה מקנית עצמה להבעל דכתיב כי יקח ולא כי תלקח אלא דמשוית נפשה לגביה כהפקר והאיש מכניס אותה לרשותו, וא"כ יש לומר דכסף הקדושין פועל רק זה שתסכים להתקדש לו ועיקר הקדושין הוא בזה שמקדשה לו, אלא דבלא נתינת כסף לא מהני דלא נגמר דעתה להתקדש ולעשות עצמה כהפקר לגבי הבעל שיוכל לקדשה לו, וא"כ קדושין נוכל שפיר לדמות לדין עבד כנעני כמו דהתם מהני כסף של אחרים שנתנו בשביל המקדש כיון דאין הכסף עיקר הקדושין, אבל גבי קנין דהכסף גורם עיקר הקנין שבשביל שנתן הקונה הכסף בשביל זה קנה המקח לא נוכל ללמוד מדין עבד כנעני. כיון דשם קבלת רבו גרמה ולא דמי לדין ערב דשם הוי כמו שקבל הכסף כיון דיכול להתחייב עבור זה, אבל בדין עבד כנעני לא נוכל לומר דהוי כמו שנתן הכסף וכמש"כ…
ובאופן אחר יש לומר לפי מ"ש בהל' ד' דיש חילוק בין קדושין למכירה, דבקדושין הוא כסף קנין ובממון הוא כסף שיווי…
ובזה יבואר לנו מה דקשה לשיטת הרמב"ם דהשמיט דין עבד כנעני גבי ממון דהא מה דקונין העדים בקנין סודר עבור הקונה הוא מדין ע"כ, וזהו מד' הגמ' שהעדים קונים, ומבואר בדברי הרמב"ם פ"ה ה"ח, אבל לפימש"כ דהחסרון במה דלא מהני המכירה הוא משום דהוי כסף שיווי, אבל בק"ס דודאי הוי רק כסף קנין דאינו שיווי כלל, בזה שפיר ילפינן מדין ע"כ דמהני ק"ס של העדים להקנות להקונה. 
ועוד נעיר כי לדעת רבינו הגדול ז״ל שהזכרנו כמה פעמים, דקנין מטלטלין בשווי וקרקע בטקס, יעלה שדוקא בשדה יועיל דין עבד כנעני, ולא במטלטלין.
אכן בגמרא עצמה משמע שמ״ש ארבא וכן לענין ממונא אכולם קאי, דהא בסוף הסוגיא נאמר הכי.

VI. דין ע״כ בחליפין
ולמעשה בחתנות כאשר צריכים להקנות שעבוד הכתובה לכלה, וקונים אותו בחליפין, וקיי״ל דבעינן כליו שקונה, אך היא טרודה ואינה יכולה לבוא, ואנו נוהגים שהרב נותן כליו בעבורו. ולכאורה זאת מדין עבד כנעני. ואין זה מנהג חדש, אלא אפ׳ במחזור ויטרי נמצא כזאת.
וכזה כתב הרמב״ם:
רמב"ם הלכות מכירה פרק ה הלכה ז
הקנה אחד כלי למוכר כדי שיקנה הלוקח אותו הממכר זכה הלוקח, ואף על פי שהקנה לו הכלי על מנת להחזירו, נקנה המקח וזכה בו הלוקח, שהמתנה על מנת להחזיר שמה מתנה.
וכתב ה״ה, זה פשוט, ע״כ.
דהיינו שדין עבד כנעני מועיל לקנין חליפין. והנה אם חליפין ככסף ושווי הוא כדעת הראב״ד שהבאנו לעיל, אין זה פשוט כלל. אבל לדעת הרמב״ם חליפין אינו כסף אלא גמירות דעת כדביארנו. א״כ לכאורה יראו דברי הרמב״ם, דאין הכלי מהותי לעיסקה ואין שוויו חשוב לנו, אלא טקסי הוא. אבל ז״א, הנה תפקיד הכלי בחליפין לאו דוקא כתפקיד הכסף טקסי, אלא לבטא גמירות דעת הוא בא, וזה שהשליח נותן כלי ממנו אין ההכרח שיבטא גמירות דעת דמשלח, ובאמת הכלי לא כלום אלא מנוף לגמירות דעת, ויש לפקפק פיקפוק גדול אם עבד כנעני יועיל לחלפין מפני זה.ד.
26.8.33
VII. אדם חשוב	228
א. הו״א דבלא אדם חשוב מיירי
ב. קנין אדם חשוב בקידושין ובמכר

VII. אדם חשוב
א. הו״א דבלא אדם חשוב מיירי
עוד שם אמרינן:
תלמוד בבלי מסכת קידושין דף ז עמוד א
בעי רבא: הילך מנה ואקדש אני לך מהו?
אמר מר זוטרא משמיה דרב פפא: מקודשת.
ולכאורה הלא דנים אנו בנתנה היא ואמר הוא, וכבר למדנו סוגיא זאת לעיל, ופסול מדין כי יקח ולא תקח. ולכן צ״ע בשיטת מר זוטרא. ונראה שבשלב ההו״א כאן חשבה הגמרא שכאשר היינו בדף ה׳ עוד לא היכרנו בדיני נתינה עקימה של ערב וע״כ והשתא כאשר ראינו זאת יכולים אנו שוב להסתפק בדבר הזה. ממשיכה:
אמר ליה רב אשי למר זוטרא: אם כן, הוה ליה נכסים שיש להם אחריות נקנין עם נכסים שאין להם אחריות, ואנן איפכא תנן נכסים שאין להם אחריות נקנין עם נכסים שיש להם אחריות בכסף, בשטר, ובחזקה!
וצ״ע טובא, הרי ג׳ דרכים תנן ולא אגב ביניהם, ועוד הרי אשה אינה נכס, ועוד מטבע מתפקד כמטבע לא חפץ [א״ה ר״ל מטלטלין]. ורש״י בא לפתור מקצת בעיות אלו. כנראה שרב אשי לא ראה דרך אחרת קלה יותר להבין מימרא דרב פפא. וא״כ בא למצוא מסלול קנין אגב בקידושי אשה. והנה יש סוגיא אחת בגיטין בו רש״י טוען שגט נקנה בנקין אגב. אבל אין זה אלא שאלת הגדרת נתינת גט בחצר אם אגב בכלל, וכאן באנו לדבר על ליקחי אשה עצמה, וזה לא שמענו. ויש לקשר הענין לסוגיית אשה נקנית בחליפין, דיש שלב הו״א שאשה תקנה בקניינים הסתמיים.
וענין אדם הוקש לקרקעות היא סוגיא בסנהדרין ט״ו בתוס׳ ועוד ראשונים, יש אומרים כדברי רש״י כאן, ויש אומרים רק עבד הוקש לקרקעות, כי האדם בן חורין אינו נכס להיות כקרקע. ומה שאמרו קיחה קיחה משדה עפרון, מעולם לא באו לומר שאשה נקנית כשדה, אלא שמנגנון קנין האשה יהיה כמנגנון קנין השדה.
מכל סיבות אלו יש לעמוד על הדבר, אם ההו״א הזאת רצינית כלל או סתם דחייה והבטאת פליאה.
וכך כתב הרמב״ן:
חידושי הרמב"ן מסכת קידושין דף ז עמוד א
ואפשר דהכא כיון דמ"מ לא אפשר דתקנה אשה באגב דמעות, לא דק אי מטלטלי היא או לא, והכי קאמר ליה אי שייך הכא דין אגב כלל, איפכא הוי דאיפכא תנן ולאו למימרא דאיפכא ניחא, אלא אלומי אלים למילתיה לאפוכה לגמרי ולאו דוקא, תדע דבת ישראל היא וישראל לא איתקוש לקרקעות, ועבדים כנענים הוא דאיתקוש לקרקע למקצת הדברים, אלא ודאי לאו למימרא דשייך הכא אגב כלל, דאי איתמר איפכא נמי לא ניחא.
לדעתו אין זה הו״א רצינית.
ב. קנין אדם חשוב בקידושין ובמכר
מ״מ המשך הסוגיא כך היא:
אמר ליה: מי סברת דאמרה ליה אגב? הכא באדם חשוב עסקינן, דבההיא הנאה דקא מקבל מתנה מינה גמרה ומקניא ליה נפשה.
והנה אף אם עובדת הפסיכולוגיה בכאן מובנת וברורה, שיש לנותן הנאה בקבלת אדם חשוב מתנה ממנו, שיועיל זה לקידושי אשה חידוש הוא. אא״כ נומר שאשה ניקנית בהנאה בעלמא וכבר עסקנו בזאת. ולכאורה לא נראה שקנין כזאת יועיל במטלטלין וקרקעות.
ועוד בסוגיא:
תלמוד בבלי מסכת קידושין דף ז עמוד א
איתמר נמי משמיה דרבא: וכן לענין ממונא. 
וצ״ע, על איזו דין איתמר נמי וכן לענין ממונא, על ערב, עבד כנעני, או שמא על אדם חשוב. ולכאורה רבא הוא בעל שמעתא דערב עבד כנעני ודין שניהם, אבל שמעתא דאדם חשוב בעלה מר זוטרא (אף שרבא העלה השאלה לא פיתרה), וא״כ היה נראה לומר מ״ש איתמר נמי רק על הג׳ הראשונות.
והדבר יתלה על סברתך בהנאה, דאי כדעת ריטב״א דהנאה כממונא ממש ודאי יועיל במכר נמי, אבל אם שהיא קירוב הדעת או דרך אחרת אל כסף ממש צריך עיון יותר.
העלה הרמב״ן שתי האפשריות:
חידושי הרמב"ן מסכת קידושין דף ז עמוד א
וכן לענין ממונא. רש"י ז"ל כתב אתלת מימרי דרבא ולא כתב אהילך מנה ותיקני לך שדי באדם חשוב, ושמא סובר הוא שלא קנה שאין אדם מקנה שדהו לאדם חשוב בשכר קבלת מתנה ממנו. ולא אמרו כן אלא בקדושי אשה שהיא רוצה בנשואי אדם חשוב ויש בה שתי הנאות.
ואפשר דמשום דההיא בעיא רבא ולא איפשיטא פי' כן. אבל בדין הוא שכל שקונה באשה קונה בקרקע.
והרמב״ן הציג השיטה שלא יועיל בקרקע מפני אומדנא שאין הנאה מספיקה בזאת.
הריטב״א מוסיף:
חידושי הריטב"א מסכת קידושין דף ז עמוד א
והגאונים כתבו דהא דרבא אכולהו מימרא דלעיל קאי ואפילו אההיא דאדם חשוב וכן עיקר, ויש ראיה לזה דאי לא קאי אלא אתלת מימרי קמאי מאי אתא רבא למימר דכן הדין לענין ממונא פשיטא דהא אינהו גופייהו מממונא גמרינן להו מדין ערב ומדין עבד כנעני ומדין שניהם, אלא ודאי דלא אתא לאשמועינן אלא שאף באידך דאמרינן מסברא ולא ילפינן [מ]ממונא איתא נמי לענין ממונא.
לדבריו ערב וע״כ גופא דיני ממון הם רק אדם חשוב חידוש הוא שיועיל במכר.
ולדידן נראה בדעת רש״י טענה עיקרונית יותר, כי אף אם ערב וע״כ יועילו למכר, או כי רואים הכסף עובר בעקיפון, או כי מפצלים בין מעשה לחלות, כדכבר ביארנו באורך, אבל אדם חשוב אין זה אלא קידושי הנאה, וזה במכר לא שמענו.
ויש לעיין בדברי הרשב״א:
חידושי הרשב"א מסכת קידושין דף ז עמוד א
ור"ח ז"ל כתבה אהילך מנה ואתקדש אני לך דאמר ליה הילך מנה ויקנו נכסי לך באדם חשוב, ואמר דההיא הנאה חשיבא ככלי דיהבי' הקונה למקנה וקנה בו בתורת חליפין אותם הנכסים, והלכך לפי דבריו אף במטלטלין קנה.
וכתב עליו הרמב"ן נר"ו איני רואה בשמועה זו זכר לכלי וחליפין אלא למעות וכסף שקונין באשה ובקרקע.
ולא ירדתי לסוף דעת רבינו נר"ו בקושיא זו דאטו באשה ובקרקע הנאה זו כסף ממש היא הנאה יש כאן כסף אין כאן, אלא כדי לקיים כונת המקנה ודעתו אנו רואין הנאתו כאלו יש לה ממש שיתקיים דעתו עליו והלכך לגבי אשה שהכסף קונה בה אנו רואין אותו כאלו הוא כסף וקבלתו היא ומתקדשת בו, ובמטלטלין שאין הכסף קונה בו כאלו הנאתו כלי וקבלו בחליפין, והלכך בין קרקע בין מטלטלין נקנין בכך כדברי ר"ח ז"ל, ואריך.
ורצונו לומר, שאין ההנאה באדם חשוב מדין שווי ולא מדין כסף ממש, אלא שההנאה מבטאת דעתו של האדם, דהיינו לקיים כונת המקנה ודעתו אנו רואין הנאתו כאלו יש לה ממש שיתקיים דעתו עליו ע״כ, דמביא לידי גמירות דעת.
ונחזור לסוגיא דלעיל:
תלמוד בבלי מסכת קידושין דף ה עמוד ב
ואב"א: נתן הוא ואמר הוא מקודשת, נתנה היא ואמרה היא - אינה מקודשת, נתן הוא ואמרה היא ספיקא היא וחיישינן מדרבנן. 
כתבו התוס׳ עלה:
תוספות מסכת קידושין דף ה עמוד ב
הא נתן הוא ואמרה היא כו'. מה שלא הזכיר כלל נתנה היא ואמר הוא משום דלא פסיקא ליה דפעמים מקודשת באדם חשוב כדאמר לקמן (דף ז.).
ולדעת הרמב״ן אין זו קושיא כלל, כי אין מקום לדון כאשר ניתנה כי דאין זה כי יקח כלל. ולתוס׳ ההפך נכון, שיש מקרים בם נתנה היא מועילה, משא״כ אמרה היא. ז״ל הריטב״א:
חידושי הריטב"א מסכת קידושין דף ה עמוד ב
קשיא לן אמאי לא דייק נמי הא נתנה היא ואמר הוא לא הוו קדושין, ומסיפא משמע איפכא דלא מפסיל עד דהוו תרוייהו בדידה אמירה ונתינה.
ואיכא למימר דבנתנה היא פשיטא מילתא וליכא למיטעי דהא בעינן שיהא הכסף משלו כדכתיב כי יקח.
ולפיכך אם אדם חשוב הוא ואמר לה הרי את מקודשת בהנאה זו שקבלתי ממך מתנה פשיטא דהוו קדושין דבהנאתו שהוא ככסף מקדשה והוה ליה נתן הוא ואמר הוא, ואי לא אמר לה בההיא הנאה אלא שקדשה בכסף עצמו שנתנה לו אי נמי דליתיה אדם חשוב וליכא הנאה פשיטא דלא הוו קדושין.
והיינו עיקר פשיטותיה דקרא, ולא אתינן למידק אלא באמרה היא דלא מתפרש בקרא כולי האי.
כיו״ב ברמב״ן ע״ש. ואפשר שהתוס׳ מסיכימים לריטב״א ברמה עיקרונית, רק אומרים דבחינה מעשית יש לנו מקרה בו נתנה היא, ואין כאן מחלוקת. ויתפרש זה המחלוקת כמח׳ בשיטת הלימוד שהרמב״ן מחפש לימוד במוקד הקונצפטואלי ביתר תמידות מן התוספות.
אבל אפשר שהתוס׳ רואים אדם חשוב כמקרה של נתנה היא ממש [א״ה כך הבינו האחרונים בדעתם, וכן נראה דעת הטור סו״ס כ״ז. ע״ש ובב״ח סו״ס, גר״א ס״ק ל״ו, וא״מ ס״ק י״ט]. וזה יעלה להם כי קידושין תחילתא דנישואין הן וראוי שיהיה זאת דרך קירוב הדעת, וזה יועיל באדם חשוב בנתנה היא. ואם תשאל הלא ג׳ דרכים תנן, כבר השבנו לך באמרינו זאת לעיל, האשה נקנית בג׳ דרכים, אבל אפשר שנתקדשת בעוד דרכים. וקירוב הדעת לאו דוקא קנין אלא הקדשה.
ולפ״ז נחלוק קצת על שיטתו של מוהר״ח הלוי ז״ל כי לדעתו קידושין ונישואין שני שלבים נפרדים לא קרב זה אל זה האחד קנין בלבד והשני אישות. אבל לדידן נראה מקום לדון ולומר גם קידושין של אישות הם, דבר אישי ולאו דוקא קנייני בעלמא. וכן התחלנו הלימוד בהאי פירקא בקידושי ביאה שמשמעות הפשוטה בה שהיא תחילתא דאישות. ודאי לפי הירושלמי ביבמות. ועוד מ״ש הרמב״ן בכתובות דלא מברכים על קידושין כי חצי מצוה היא, דנישואין גומרה. וכן מאמר הרמב״ם בהקדמה לאישות בקידושין ובכתובה. ועוד כל הראיות שכבר הבאנו מסוגיות אחרות, אמירה בקידושין, קידושי הנאה, ועוד.
וברשב״א עוד יותר מזה משמע, שאפילו בקנין קרקעות בכסף כן הוא שהקנין נעשה ע״י קירוב הדעת יותר מאשר הכסף עצמו, וזה קצת רחיק לכת, וע׳ באבן האזל הנזכר (מכירה א:ו) לעיל שדן בזה וצדד לומר שכן בקנין קרקעות הוי ליה קירוב הדעת. [א״ה אבל אין קושיא מחליפין ברשב״א, כי זה נוח לומר שמדין קירוב הדעת הוא, כי הלא גמירות דעת בעלמא הוא, לפחות לשיטת מוהר״ח הלוי ז״ל (וע׳ דברינו בכלל ג׳).]
אולם יש לחלק בין דעת הרשב״א כאן לתפיסה שהצענו בקידושין, כי הרשב״א דן בגמירות דעת אשר הוא דין קנייני משפטי, ואנו בעקבות דבריו נומר שענין אדם חשוב והנאה אינו דין בגמירות דעת אלא דין בקירוב הדעת שזה דבר מחוץ לעולם הקנייני משפטי ושייך לעולם האישי, וא״כ לא יועיל לגבי מכר.
ואכן לדעת רש״י הנראה שדין וכן לענין ממונא לא כולל אדם חשוב, והיא עיקר לפי תפיסה הזו, כי קירוב הדעת מיוחד היא לקדש אשה ולא לשאר קניינים.
❖                      ❖                      ❖
נספח
פי׳ הראב״ד לתורת כהנים
ראב״ד לת״כ פרשת בהר פרשה ה סעיף ב
אל תקח מאתו נשך ותרבית. ממנו אי אתה לוקח אבל אתה נעשה לו ערב. לפי פשטו של דבר כך הוא אומר אל תקח מאתו נשך ותרבית כדי ליתן בכיסך אבל אתה לוקח ממנו כדי ליתן לבעל חובו גוי. כיצד שאם הכניסך בערבות אצל גוי שהלוה ברבית והגיע זמן לפרוע גוי ובא ותובע אותך מן הערבות ואתה בא אצל הלוה ותוציא ממנו הקרן והרבית ותרענו לגוי. וכבר הביאו זאת הברייתא בב״מ [עא.] ועמידו אתה כשיקבל עליו לדון בדיני ישראל כלו׳ שלא יתבע הערב תחלה עד שיתבע הלוה ויגבה ממנו אם יש בידו לפורעו, ובשעת פרעון בא הגוי אצל הלוי ותבעו בדין ולא מצא מה לגבות ממנו והלך אצל הערב  והוציא ממנו הקרן והרבית מותר הערב הזה לגבות מן הלוה כל מה שפרע בשבילו בכל עת שימצא לו נכסים. אבל אם לא קבל עליו הגוי לדון בדיני ישראל, כיון דגוי דיני׳ בתר ערבא אזיל אשתכח דגוי קא מוזיף לערב והערב מוזיף ללוה ברבית. הנה זה הענין יוצא לנו מפשטו של דבר.
ויש עוד ענין אחר בערבות של גוי כגון שהלוה ישראל לגוי ברבית וישראל חברו נעשה לו ערב מן הכל יש דנין הענין לאיסור חמור יותר מן הראשון, שאפי׳ קבל הגוי שהלוה לדון בדיני ישראל שלא ידחה המלוה אצל הערב אפי׳ הכי אסור שאם אין ביד הגוי מה יפרע לא יפרע מן הערב ישראל כי אם הקרן בלבד וגם אסור לעשות לו ערב מן הרבית כלל כי הערב גם הוא לוה שאם אין ביד הגוי לפרוע ילך אצל הערב והערב לא יצא מידי תורת לוה ומשועבד למלוה. ונמצא כי הוא משועבד לו עצמו לקרן ורבית.
ויש דנין אותו להתר יותר מן הראשון שאע״פ שלא קבל הגוי הלוה לדון בדיני ישראל מותר לישראל ליעשות ערב בשבילו לישראל מה טעם כי הלוה הוא העיקר לשעבוד החוב ואם זה הערב התנה לו רבית בשבילו מה בכך אפי׳ משלו יתן לו הרבית מותר והרי זה כמי שאמר לחבירו הילך ד׳ זוזי ואוזפיה לפלניא וכל שכן שכל מה שיתן לו יוציא מן הגוי.
וא״ת למה לא יהא הענין קל מן הראשון ויהא צריך שיקבל עליו הגוי לדון בדיני ישראל שלא ידחה את המלוה אצל הערב בשעת הפרעון אינו צריך מה טעם שלא אמרו יהי צריך לכך אלא בזמן שהגוי הוא המלוה וישראל ליה לערב שכל זמן שלא קבל הגוי המלוה לדון בדיני ישראל ילך לו תחלה אצל ישראל הערב להשמט ממנו ולדחותו אצל הלוה תחלה שכך דיניהם הילכך אף הערב נעשה לוה מן הגוי ונעשה מלוה לישראל אבל בזמן שהמלוה ישראל הוא שהלוה לגוי וישראל אחר נעשה לו ערב אין כח ביד ישראל המלוה לבא אצל ישראל הערב תחלה שהוא דוחה אותו אצל הלוה גוי ויאמר לו אין כחך יפה בזה הערבות יותר מערבות ישראל וילך אצל הלוה תחלה. וא״ת כשיבא אצל הגוי הלוה תחלה גם הוא ידחה אותו אצל הערב ישראל בדיניהם, אין כח ביד הלוה לדחות את המלוה מעליו בשביל הערב שאם הכניס עצמו בערבותיה מפני מה נפטר בחובו דיו לערב שיהיה כלוה ולא יותר ממנו. וכך דנים בכל יום כענין הזה הילכך מסתמא הרי הוא כמי שקבל עליו לדון בדיני ישראל.
הרי לך שני עניינים הללו זה כנגד זה ואין בידי להכריע.
כלל יא. חצי אישות
~ שיעורי הרב משה ליכטנשטיין, פרק האשה נקנית ~

א.
I. אומדנא בעלמא	236
ב.
II. בין איש לאשה	238
III. אישות עבד ושפחה	241
IV. קידושין מהל׳ עבדים	245
ג.
V. חצי אישות	247


מקורות
(א) קידושין ז. "אמר רבא התקדשי לי לחציי וכו' " עד הנקודותיים. תוד"ה ונפשטו. חי' הריטב"א ד"ה דבר. קידושין ז. חי' הרשב"א ד"ה הכי קאמר. (ב) גיטין מ"ג. "איבעיא להו מי שח"ע… מאי מאורסת מיוחדת". יבמות מ"ה: "והא א"ר יהודה מי שח"ע… משתמש באשת איש". ירושלמי גיטין פ"ד ה"ה "קידש אשה ביום… אין חוששין לגירושיו". ירושלמי קידושין פ"א סוה"א "רבי שמואל בר רב יצחק בעא וכו' " עד סוף ההלכה. אבני מלואים סי' מ"ד ס"ק ג. (ג) [יבמות ק"ט: "דתניא המקדש את הקטנה…עדיפנא מיניה".] (ד) רמב"ם הל' אישות פ"ד ה"ח, וט"ז, פ"ז הי"ב וט"ז. הל' גירושין פי"א ה"א. [הל' איסורי ביאה פ"ג הי"ג-י"ז.] יומא מ"ז: חי' הריטב"א ד"ה אמר ר' יוחנן. (ה) אבני מלואים סי' מ"ד ס"ק ד', עד סוף ד"ה ולפמ"ש דתופסין. ו.   [נדרים כ"ח: "אמר בר פדא…לא פקעה בכדי".]א.
26.8.33
I. אומדנא בעלמא	236

I. אומדנא בעלמא
הנה אמרינן:
תלמוד בבלי מסכת קידושין דף ז עמוד א
אמר רבא: התקדשי לי לחציי מקודשת, חצייך מקודשת לי אינה מקודשת.
אמר ליה אביי לרבא: מאי שנא חצייך מקודשת לי דאינה מקודשת? אשה אמר רחמנא ולא חצי אשה, ה"נ איש אמר רחמנא ולא חצי איש!
א"ל: הכי השתא, התם איתתא לבי תרי לא חזיא, אלא גברא מי לא חזי לבי תרי? וה"ק לה, דאי בעינא למינסב אחריתי נסיבנא.
אמר ליה מר זוטרא בריה דרב מרי לרבינא: וניפשטו לה קידושי בכולה! מי לא תניא: האומר רגלה של זו עולה תהא כולה עולה? ואפי' למ"ד אין כולה עולה, ה"מ היכא דמקדיש דבר שאין הנשמה תלויה בו, אבל מקדיש דבר שהנשמה תלויה בו הויא כולה עולה!
מי דמי? התם בהמה, הכא דעת אחרת! הא לא דמיא אלא להא דאמר רבי יוחנן: בהמה של שני שותפין, הקדיש חציה וחזר ולקחה והקדישה קדושה ואינה קריבה, ועושה תמורה, ותמורתה כיוצא בה. שמע מינה תלת [ז:] ש"מ בעלי חיים נדחים, וש"מ דחוי מעיקרא הוי דחוי, וש"מ יש דחוי בדמים.
והסוגיא צריכה עיון גדול, כי לכאורה מושג חצי בן אדם לא קיים.
אלא דלא קשיא, כי זאת גופא מסקנת הגמרא, דאין דבר כזה חצי אדם, רק שהאומר התקדשי לי לחציי ביטוי לשנא בעלמא הוא, משל בעלמא, כמאן דאמר חרה אפי בך, לאו דוקא אפיו חורה, אלא כועס, ויש הרבה כאלו מטבעות לשון, ואין כוונתו של האומר התקדשי לי לחציי לחצי כלל כי זה לא קיים, אלא התקדשי לכולי אך אם ארצה אשיא אחרת. וזה אומדנא דלכך התכוון.
אך לפי זה קצת צ״ע במימרא דמר זוטרא. ואפשר לומר דגם שם דנים באומדנא, שהאומר רגלו של זה עולה מסתמא התכוון להתקדש כולה, וכיו״ב.
וכן הוא שהאומר יד ה׳ עשה זאת מתכוון באמת לכוליה ולא ליד כחלק ממנו, ומצינו במנ״ח דיון האם יש איסור יותר לשחוט בהמה פטומה יותר מבהמה רזה דהא יותר בשר שחט, והתשובה הברורה דאין חילוק, כי להטיל הנשמה היא לקחת הבהמה כיחידה לא אבר אבר ולא כל טפח בשר לעצמו נשחט בשחיטתה, כי הבעל חיים יחידה אחת הוא.
אלא שכתבו התוספות:
תוספות מסכת קידושין דף ז עמוד א
ונפשטו קידושי בכולה מי לא תניא כו'. תימה דבריש תמורה (דף יא:) יליף רגלה של זו עולה ובדבר שהנשמה תלויה בו מקרא דכתיב כל אשר יתן ממנו לה' וגבי אשה לא כתיב קראי וא"כ מאי פריך הא לא דמו להדדי.
והנה במדה שבאנו לדרוש פסוקים, וכמו שמשמע בתמורה בדין רגלה של זו עולה, שוב לא משמע שדנים אנו באומדנא. ועוד החילוק שחילקה בין אבר שהנשמה תלויה בה לשאר איברים משמע שחילוק עיקרוני הוא.
אכן כתב הריטב״א:
חידושי הריטב"א מסכת קידושין דף ז עמוד א
ואפילו למאן דאמר אין כולה עולה הני מילי היכא דאקדיש דבר שאין הנשמה תלויה בו. פי' הא דנקיט אפילו למאן דאמר אין כולה עולה, י"ל לאו למימרא דלמאן דאמר כולה עולה אתיא ליה שפיר כפשטה, דהא איכא למימר דאפילו מאן דאמר כולה עולה שאני התם דרבייה רחמנא מדכתיב כל אשר יתן ממנו אבל בקידושין מנא תיתי, אלא ודאי דהשתא לכולי עלמא אמרינן דלא פליג רבי מאיר ואמר אין כולה עולה ולא אצטריכו חברוהי לרבויא דקרא אלא משום דאקדיש דבר שאין הנשמה תלויה בו, אבל הקדיש דבר שהנשמה תלויה בו לכולי עלמא הויא כולה עולה ולא בעינן רבויא דקרא, כנ"ל, ומיהו בלאו הכי נמי לא קשיא ודברים כפשטם, דכיון דאשכחן התם האי דינא דפשטה קדושה בכולה אין לנו לומר דהתם בלחוד הוא ונקל בזו, אדרבה יש לנו לומר דהתם עבד קרא בנין אב לכל מקום וזו שיטת התלמוד עד שיהיו שני כתובים הבאים כאחד.
לדבריו משמע שהוא דין אומנדא, לפיכך יכולים ללמוד מבהמה לאדם, כי כשם שמאמדים דעתו שכיוון כך בהקדשת בהמה, כן באשה. אך התוס׳ לקחו הסוגיא למקום אחרת, וכבר הזכרנו דבריהם וביאורם במקום אחר (כ״ח III ד).
והנה נניח שאין דבר כחצי אדם. אבל לאדם יש כמה אספקתיים.
ב.
29.8.33
II. בין איש לאשה	238
א. פתיחה
ב. האיש כאובייקט והאשה כסובייקט
III. אישות עבד ושפחה	241
א. קידושי חצי עבד
ב. קידושי חצי שפחה
IV. קידושין מהל׳ עבדים	245

II. בין איש לאשה
א. פתיחה
כתב הרשב״א:
חידושי הרשב"א מסכת קידושין דף ז עמוד א
ומסתברא דה"פ על כרחין חציך מקודשת לי משייר בקנינו הוא דהא א"א לומר דאי בעית להתנסבא לאחריני מתנסבת קאמר לה דהא איתתא לבי תרי לא חזיא, והכא ה"ק התם אתתא לבי תרי לא חזיא כלומר לאו טעמא דידי משום אשה ולא חצי אשה כדס"ד אלא משום שיורא דמשייר בקנינו דליכא למימר דה"ק לה אי בעית לאינסובי מינסבת דאתתא לבי תרי לא חזיא, אבל התקדשי לחציי לאו משייר בקנינו הוא דה"ק לה אי בעינא למינסב אחריתי נסיבנא, והיכי דמי חצי איש כגון דמפרש לה לחציי ממש ולא לכולי, וקשיא לי אשמעתין היכי קאמר איתתא לתרי לא חזיא והא אמר ר' יוחנן בפ' האומר אפילו קדושי מאה תופסין בה, והכא נמי הכי קאמר לה אי בעית לאקדושי לאחריני מקדשת, וצל"ע.
וכתב זה לחלוק על דעת הראב״ד שהביא בתחילת דבריו שם:
הכי קאמר אי בעינא למינסב אחריתי נסיבנא. וכ' הראב"ד ז"ל ואיש למעוטי מי שחציו עבד וחציו בן חורין שקדש. 
ולדעת הראב״ד נמצא פער ברור בין איש לאשה, אשר מקודשת לחציי מועיל באיש משא״כ באשה במקביל, וחצי עבד אינו מקוקדשת משא״כ חצי שפחה שהיא מקודשת. וזה חילוק עיקרוני ביניהם. אבל לדעת הרשב״א שווין איש ואשה. ואנו נקדיש שיעורא להבין החילוק בין עבד לשפחה בדעת הראב״ד הנ״ל.
ויש צורך עיון בזה שהגמרא לא קשרה במפורש הסוגיא בקידושין בההיא דגיטין. אכן יש קשר מוזכר שם:
תלמוד בבלי מסכת גיטין דף מג עמוד א
אמר רבא: כשם שהמקדש חצי אשה אינה מקודשת, כך חציה שפחה וחציה בת חורין שנתקדשה.
אבל אין זה עיסוק ממש בפרטי הסוגיא בקידושין, ועוד שלשיטה החולקת על רבא שם חילקו בין המקרים. ובקידושין לא מצינו שום זכר לזה של גיטין.
ועוד צ״ע הרי סוגיא זו שייכת טפי לפרק השביעי לגיטין, לא כאן. והיות המקום של הסוגיא בפרק רביעי משמע שאינו דין באישות אלא דין בעבדים.
וקודם שנתחיל בביאור זאת, יש שוב להחזיר על הנקודה החשובה, שאין קנין אשה כקנין שדה, במחילת כבוד הרבה מן האחרונים שטעו בזה. ומ״מ קידושין קנין הוא. אבל קנין אישות, לא כקנין חפץ דמיא, ולא כקנין קרקע. כי אין זה סובייקט הקונה אובייקט ממש, אלא שניהם סובייקטים בענין במדה מסויימת. [ועוד יש לחלק בין קידושין לחופה, כי במעמד קנין יש מקנה ונקנה, וזה איתא בקידושין, אבל בחופה שווים האיש והאשה.] 
[א״ה ומ״מ נשתמש בלשון אובייקט לגבי האשה בהמשך השיעור, אבל אין הכוונה לאובייקט ממש כאמרו כמו חפץ או שדה. ושאלתי רבינו על זאת בהמשך השיעור בו תיאר רבינו האשה כאובייקט כאשר תראה לפניך, והוא ביאר מה שצריך שתזכר שמאמרינו שהבעל סובייקט בדבר הוא סבוקייקט בזה שהקנין והנישואין בשליטתו וברשותו והבעלות הזה יוצר לו גם חובות לה גם זכיות, אבל עדיין אין האשה חפץ שהאדם שולט בו רק מבחינת הקנין כסובייקט דמיא בזה שהבעל שולט על הקידושין לא על האשה.]
ב. האיש כאובייקט והאשה כסובייקט
ותעיין בדברי האבני מילואים:
אבני מילואים סימן מד ס"ק ג
ונראה לענ"ד דודאי גבי קידושין עיקר הקידושין מצד הבעל דכתיב כי יקח איש אשה וכמ"ש הר"ן בנדרים [ל. ד"ה ואשה]…
וא"כ בחציה שפחה כו' כיון שהיא מסכמת לקידושי האיש ומבטלת רצונה שיקנה את חצי בת חורין שלה ולא שייר בקניינו מש"ה ה"ל ודאי קידושין.
אבל בחצי עבד וחצי בן חורין כיון דצד עבדות ליתיה בתורת קידושין כלל לא אתי צד עבדות ומקדש לצד חירות…
דיש לחלק בין המקדש דהיינו היוצר הקידושין לבין המתקדשת. והמקדש מקדש כסובייקט, ואמנם אין מושג של חצי סובייקט בקנין, ואבל אפשר דלחציי פירושו כולי אלא דאי בעינא וכו׳ [וגם יש להציע שלא כדברי רבא שהוא נשוי לעבודתו ולפיכך אינו נותן כל כולו לנישואי אשה זו, אבל עדיין כוונתו לקידושין גמורין]. דהיינו שמכיון שהאדם סובייקט בדבר, יכולנא לפרש דבריו בדרך אחרת. ויש הנחה סמוייה בזה שאישיותו של האדם יש לחלקה בין התפקידים שלו במעמדו כסובייקט. שהרי יכולים אנו לחלק ביניהם, כמו שהאדם כסובייקט הוא אבא, מורה, בעל, עבד, אומן כו׳. וזה בעצם דברי רבא, שאף אמנם שהסובייקט בא בשלמות לקנין, רק שכוונתו, שאינו מחייב איקסקלוסיביות לאשה זו, ור״ל שהוא מקדשה בחצי אישיותו, וזה נכון מבחינה לשונית, אע״פ שבסוף באמת מקדשה לכולה.
אבל באשה הבאה בחפץ הנקנה וכאובייקט בדבר, מכיון שאין מושג של חצי אשה בחפץ כלל, אי אפשר לפרש אחרת. ואין דבר כזה חצי אשה לקנות כמו שאי אפשר לקנות חצי פרה (אף דיכול לקנות חצי בשרה, לא ניתן לקנות חצי פרה כי אי אפשר לחצות אותה כחפץ של פרה, וכן הקונים בשותפות אינם קונים חצי פרה על פרה שלמה בשותפות). ולפי זה נימוק רבא שלא חזיא לבי תרי אינו סיבה אלא סימן, שאתה רואה מזו שלא חזיא לבי תרי שהאשה בקידושין כאובייקט ואינה כמו האיש הבא כסובייקט הניתן לחלוקה. וכן היות שהאדם יכול לקדש לאחר מעיד על זה שהוא מקדש כסובייקט ולא כמותה כאובייקט.
ובזה רבא לשיטתו במ״ש וכן לענין ממונא, שיש הקיש בין קידושין לקנין ממון, וא״כ האשה סוג אובייקט בקידושין כמו בשאר קניינים ויש לדמותה לחפץ (אולם לא לגמרי כדביארנו לעיל בסעיף א). ואין לומר שהקידושין מדין קירוב הדעת לדעתו, כי אז יהיו  הבעל והאשה יותר סימטריים, ואביי צודק כי הכי נמי איש כתיב רחמנא ולא חצי איש. וזה פתר הלשון [בסוגיא דגיטין לקמן] ״שייר בקניינו״, דדנים דוקא בקנין.
וזה הנראה לפי הראב״ד, אבל לפי הרשב״א הכל תלוי בענייני אומדנא.

III. אישות עבד ושפחה
א. קידושי חצי עבד
והשתא דביארנו דין חצי איש וחצי אשה בני חורין, נפנה לבאר דין חצי עבד וחצי בן חורין, וכן חצי שפחה. והם הנידונים בסוגיא דגיטין.
ונתחיל מן צדו של העבד:
תלמוד בבלי מסכת גיטין דף מג עמוד א
איבעיא להו: מי שחציו עבד וחציו בן חורין שקידש בת חורין, מהו? אם תמצא לומר בן ישראל שאמר לבת ישראל התקדשי לחציי מקודשת, דחזיא לכוליה, הא לא חזיא לכוליה; ואם תמצא לומר בן ישראל המקדש חצי אשה אינה מקודשת, דשייר בקנינו, והא עבד לא שייר בקנינו, מאי?
נראה שהאיבעיא כאן מבוססת על יסוד מעמד האישי של העבד, כפי שנבאר.
כי יש לומר שהעבד מבחינה אישית בסיסית כמו שאר בני חורין כדכתיב הֲלֹא בַבֶּטֶן עֹשֵׂנִי עָשָׂהוּ, ואין ההבדל בינו לבן חורין אלא ברמה כלכלית. אבל מרמה הקיומית לא שנא. וזו הולכת בשיטה אחת בראשונים, עמם התוס׳ וכן נראה דעת הרמב״ן, שעבד חייב במצוות עיקרונית כמונו אלא שהיות רשות אחרים עליו פוטרו. כמו אשה שקדושת ישראל גמורה אית לה וברמה אישית דומה לאיש בדמיון גמור, רק שפטורה ממקצת מצוות בסיבות איך שיהיו, אבל קיום יש לה. ולכן כתבו התוס׳ בגיטין שעבד מברך על מעשהז״ג. וכן הרמב״ן אצלינו בדף ט״ז שקנין שיש לרב על העבד פוטרו ממקצת מצוות.
לחילופין אפשר שעובדה זו שברשות אחר הוא פוגם במעמדו האישית ולא רק פגיעה ממונית היא אלא מערערת כל מעמדו וקיומו. ונראה כן דעתו של הרמב״ם שיש חסרון מהותית המביא לו לפטור מצוות, ואין זה פטור אלא שלא נתחייב בהם.
ולגבי הפקעתו מקידושין השאלה הנ״ל חוזרת ועולה. האם מניעה חיצונית יש לו מפני רשות אדון עליו. או שמא עבד אין לא חייס ואין לו מעמד האישי היכול להביא לידי בעל משפחה. [וע״ע בספר ארץ הצבי שלרב צ. שכטר שליט״א מה שכתב לגבי חקירה זאת.]
והנה אמרינן:
תלמוד בבלי מסכת גיטין דף מג עמוד א
ת"ש: המית מי שחציו עבד וחציו בן חורין, נותן חצי קנס לרבו וחצי כופר ליורשיו; ואי אמרת קידושיו לאו קידושין, יורשין מנא ליה? 
והקשו התוס׳, הלא עדיין ירושה תהיה לו אפילו אין לו נישואין כשרים:
תוספות מסכת גיטין דף מג עמוד א
ואי אמרת קדושיו לאו קדושין יורשין מנא ליה. תימה דמה תולה יורשין בקידושין והלא בנו מן הפנויה יורשו כדאמר (יבמות דף ק:) גבי עשרה כהנים שפירש אחד מהן ובעל דהולד שתוקי שמשתקין אותו מנכסי אביו משום דלא ידעי' אבוה מנו ואפי' בנו ממזר מערוה דלא תפסי בה קידושין תנן בפרק שני דיבמות (דף כב.) דהוי בנו לכל דבר והיינו ליורשו. והכא אי תפסי בה קידושין גרע טפי דאתי צד עבדות ומשתמש בא"א כדאמרינן [בהחולץ] (שם דף מה.).
ויסוד התשובה שלהם שם, שבנו ממזר עדיין בנו. אבל שם אין הבעיה במעמדם האישי של ההורים, רק במערכת יחסים בלתי ליגיטימית בינם, בשביל זה אין להם קידושין. אבל לגבי העבד, עובדה זו שאין לו קידושין אינו מפני מערכת יחסים פגומה, אלא מפני שמעמד אישי שלו אין לו חייס, ובמהות קיומו אין לו קידושין, וגם אין לו ירושה. 
והיינו האיבעיא, דאם יש לו קידושין, נמצא שבעייתו אינו אלא כלכלית, אבל באמת במעמד אישי הוא שוה לבן חורין. אבל אם אין לו קידושין, זאת מפאת היותו במעמד אחר מבן חורין בעוצם קיומו.
והנה אם כן אפשר שאפילו האומר התקדשי לחציי מקודשת, זאת מפני שבסובייקט האדם יכול לקדשה באמירה שלא תתקדש אלא לבחינה זו של איושיותו. אבל בחצי עבד, הרי חציו במהות נפקע במעמד האישי מקידושין.
ובירושלמי דנו בזה:
ירושלמי גיטין פרק ד הלכה ה
מצא מציאה ביום של רבו של רבו ביום של עצמו של עצמו. ולית מחר בעי יעבדה ליה למריה. קידש אשה ביום של מריה אין חוששין לקידושיו. ביום של עצמו חוששין לקידושיו.
ולא כן אמר ר' חייה בשם ר' יוחנן מי שחציו עבד וחציו בן חורין קידש אשה אין חוששין לקידושיו. דכוותה גירש אין חוששין לגירושיו. 
לפי הדעה הראשונה כאן, המניעה מקידושיו אינו מהותי באישיותו, אלא שברשות אדון הוא מבחינה כלכלית, כמו שמציאתו לאדון כך אינו יכול לקדש אשה. דאין העבודת פגיעה במהות נישואין ואינו סתירה למעמד נישואין, אלא העדר יכולת לקדש בעלמא. לכן ביומו קידושיו קידושין.
וביבמות הביאו דעה בהו״א שלפי המא״ד דולד עבד ממזר, גם ח״ע חב״ח שקידש אשה ולדו ממנה ממזר, כי העבדות פוגעה באישות, שמעמד העבד ומעמד הקידושין עומדים בסתירה טוטלית. אמנם לבסוף שיטה זו נדחה. וזה תלוי על השאלה עם הוא סתירה מהותית בין מעמד העבד למעמד הנישואין וכההו״א שם, או דילמא מניעה חיצונית איכא וא״כ במצב שעוקפו כמו בחצי בן חורין שוב אין פגימה בנישואין עצמם.
גם האבני מילואים דן בזה:
אבני מילואים סימן מד ס"ק ג
וא"כ בחציה שפחה כו' כיון שהיא מסכמת לקידושי האיש ומבטלת רצונה שיקנה את חצי בת חורין שלה ולא שייר בקניינו מש"ה ה"ל ודאי קידושין אבל בחצי עבד וחצי בן חורין כיון דצד עבדות ליתיה בתורת קידושין כלל לא אתי צד עבדות ומקדש לצד חירות וכדאמרינן בראש השנה (דף כ"ט) בחצי עבד וחצי ב"ח דאינו מוציא עצמו בתקיעת שופר דלא אתי צד עבדות ומפיק לצד חירות ע"ש וכן פסק הרמב"ם ובטור א"ח סי' תקפ"ט דאינו יוצא אלא כששומע מפי אחרים וכן במקרא מגילה אינו יוצא מפי עצמו כמבואר בטור א"ח סי' תרפ"ט, א"כ חצי עבד וחצי ב"ח שקידש לא אתי צד עבדות ומקדש לצד חירות.
וכוונת הא״מ בההשוואה בין אישות לבין יציאה במצוות (דזאת לכאורה השוואה פליאה דהרי דנים חלוקים הם), היא כי אילו דין ח״ע חב״ח אינו אלא רמת חיוב חלשה יותר, או העדר חיוב, א״כ איפה שאין חיוב אין חיוב אבל איפה שיש יש, ואין בעיה שח״ע חב״ח יצא נפשו. אבל אם החצי עבדות סותרת בקיומו החרות, ימנעו מלהוציא עצמו. והוא הדין בקידושין.
והיות שהעבד יכול להוליד ממזרות מן אשתו, אין זה מפני העדר יכולתו לקדש והעדר קשר לאשתו כי ישנו, אבל מפני שהעבדות פוגע בקשרו לבת חורין זה, שהוא גורם שלילי.
[א״ה ובתחילת שיעור הבא הוסיף רבינו הערה על דברינו כאן, וכתבתיה בזה הלשון: נעיר על כך שלענין הצענו שעבד גברא לכל דבר וענין רק שמניעה כלכלית יש לו, הגורם לו לפטור מצות, כמו שאין לו הפניות למעשהז״ג, אבל בבמהות סובייקט גמור. ויש להקשות על זה, אלמה שפחה חרופה בשפחה גמורה אין שום קידושין, ואלמה אין לו שום ירושה, הלא גברא הוא. והנה אע״פ שהבאנו דברי האבני מילואים המקדש בין עולם האישות לעולם המצוות, נראה דיש לחלק ביניהם. שבענין מצות דהיינו יחסו למקום ב״ה, אפשר לומר שהעבד כאדם גמור. אבל במעמדו האישי ביחסו לשאר בני אדם י״ל אינו כבן חורין כלל. ולכן אין לא חייס, וכדברי התוס׳ דלעיל.
אלא שבכל זאת יש לדון בחצי עבד וחצי בן חורין. שאם מעמד העבד פוגע במעמדו בענין העדר שמפני שאין לו יכולת ליקשר לשאר אנשים ממילא אין לו אישות וחייס. אבל כאשר יש לו חצי בן חורין, נמצא לא אפשרות לייצור מערכת יחסים לאחר ואחרת. לשבר את האוזן, תבחין את הפער בין השומע רק מאוזן אחד מפני שהאוזן הרעה בו העדר רגישת השמיעה, לבין מי שאוזנו הרעה עושה רעש לו לכן אינו שומע ממנו. הראשון יוכל לשמוע מן אוזנו הטוב משא״כ השני. וזה ההבדל בין הגישות בחצי עבד חצי בן חורין. אם חסרונו בחיוס הוא העדר, חציו הבן חורין ינצח עליו. אבל כאשר מעמדו כעבד בדין קום עשה הוא לא רק מונע מערכת יחסים אלא מחתים אותו מהם, גם חציו הבן חורין לא יהיה לו חייס. אבל מ״מ לגבי מעמד האישי החסרון לייצור קשר אישי הוא המונע האישות, לאו דוקא הקנין כלכלי, קצת מחולק מן פטורו מן המצוות.]
ב. קידושי חצי שפחה
אבל אשה היפוכו של דבר, דבניגוד לגבר הפועל מתור סובייקט והעבדות סותר לזה, באשה אין הפגיעה אלא כמותית, ולא שייר בקניינו, ומקודשת. כי הפגיעה של עבדות היא מבחינת הסובייקט ולא מבחינת האובייקט. וכן כתב הא״מ שם ונראה לענ"ד דודאי גבי קידושין עיקר הקידושין מצד הבעל דכתיב כי יקח איש אשה וכמ"ש הר"ן בנדרים וכו׳.
עוד שם בגיטין אמרינן:
תלמוד בבלי מסכת גיטין דף מג עמוד א
אמר רבא: כשם שהמקדש חצי אשה אינה מקודשת, כך חציה שפחה וחציה בת חורין שנתקדשה אין קדושיה קדושין. דרש רבה בר רב הונא: כשם שהמקדש חצי אשה אינה מקודשת, כך חציה שפחה וחציה בת חורין שנתקדשה אינה מקודשת. א"ל רב חסדא: מי דמי? התם שייר בקנינו, הכא לא שייר בקנינו. הדר אוקים רבה בר רב הונא אמורא עליה, ודרש: והמכשלה הזאת תחת ידיך אין אדם עומד על דברי תורה אלא אם כן נכשל בהן, אף על פי שאמרו: המקדש חצי אשה אינה מקודשת, אבל חציה שפחה וחציה בת חורין שנתקדשה קדושיה קדושין; מ"ט? התם שייר בקנינו, הכא לא שייר בקנינו.
והנראה, כי העבדות פוגע יותר באישות מאשר השפחות. ואין החצי שפחה פוגעת בחצי אשה כאן ביכולתה להיות מתקדשת משא״כ בחצי עבד כאשר ראינו. וזאת מפני שלגבי הסובייקט פיגעה יש משא״כ לגבי האובייקט.
עוד שם אמרינן:
אמר רב ששת: כשם שהמקדש חצי אשה אינה מקודשת, כך חציה שפחה וחציה בת חורין שנתקדשה אין קידושיה קידושין. ואם לחשך אדם לומר: איזו היא שפחה חרופה? זו שחציה שפחה וחציה בת חורין המאורסה לעבד עברי, אלמא בת איתרוסי היא! אמור לו: כלך אצל ר' ישמעאל, שהוא אומר: בשפחה כנענית המאורסה לעבד עברי, ושפחה כנענית בת איתרוסי היא? אלא מאי אית לך למימר? מאי מאורסת מיוחדת, הכא נמי מאי מאורסת מיוחדת.
אפ״ל לדעת רב ששת כי צד שפחות אכן פוגע ביכולתה להתקדש. עוד אפשר לפרש בזה שהפגיעה מפני ששייר בקניינו, אף שאין זה סתירה כמו בעבד כי אובייקט היא מ״מ בפועל אין כאן אלא חצי קידושין וזה אינו קידושין.
והרי ראית הפיכה גמורה בין הסוגיא בקידושין בו מעמד האשה יותר בעייתי לבין הסוגיא בגיטין בו מעמד האיש יותר בעייתי.

IV. קידושין מהל׳ עבדים
ועד עכשו דננו בשתי קצות, מקודשת או לא. אבל אפשרות אחרת קיימא, היינו קידושין חלקאין. ובגמרא אצלינו לא מופיע אפשרות זאת. אבל בגיטין בהמשך הסוגיא משמע שאפשרות זו קיימת, דאמרינן:
תלמוד בבלי מסכת גיטין דף מג עמוד א
אמר רב חסדא: חציה שפחה וחציה בת חורין שנתקדשה לראובן ונשתחררה, וחזרה ונתקדשה לשמעון, ומתו שניהם, מתייבמת ללוי, [מג:] ואין אני קורא בה אשת שני מתים, מה נפשך? אי קדושי דראובן קדושין קדושי דשמעון לאו קדושין, ואי קדושי דשמעון קדושין קדושי דראובן לאו קדושין.
איתמר: חציה שפחה וחציה בת חורין שנתקדשה לראובן ונשתחררה, וחזרה ונתקדשה לשמעון, רב יוסף בר חמא אמר ר"נ: פקעו קדושי ראשון, ר' זירא אמר רב נחמן: גמרו קדושי ראשון.
שם ראינו הלשון גמרו קדושי ראשון. הא משמע שקודם כן קידושין חלקאין הוו. ועוד דלמא״ד פקעו, הרי גט אין כאן. וי״ל פנים חדשות באו לכאן, וכן פירש״י. או אפשר שהיו לה קידושין חצאין, שיור בקנין, ואחר שנשתחרר אי אפשר, כי אין קיום חצי אישות, ויתפרחו. כי התקדש רק חציה הבת חורין ולא את החצי שפחה, רק שהחצי שפחה לא הפריעה בקידושי חציה הבת חורין של כמו ח״ע כדביארנו.
אבל הנראה, שחציה שפחה שהתקדשה ונשתחררה, הקידושין יושבים על החצי שפחה, לא על חציה הבת חורין. דהיינו פרשת שפחה חרופה שחידשה תורה הוא דין מיוחד במסגרת הלכות עבדים ואינו יושב על הל׳ קידושין בעיקר אלא הל׳ עבדים. והעונש בו לא מופיע בפרק כ׳ לספר ויקרא כשאר עונשי עריות וגם אינו בפרשת אחרי מות, כי אינו סתם איסור נמוך יותר מאשת איש גמור, אלא שייך לעולם אחר לחלוטין, והעונש של אשם אינו כעונש כרת שהעובר בו מביא חטאת, אלא האשם שייך לשימוש בדבר שלא שייך לך, כמו במעילה ובגזל, וכן לקיחת בשפחה של אחר. ואין זה אישות אלא שהיא שייכת לו. א״כ כאשר נשתחררה מתמסמס הלכות עבדים שהיו בה, וכל האישות יסדו על חציה השפחה. ותפיסה זאת תתחזק עם דוקא בעינן עבד עברי לשפחה חרופה.
וזה הנידון בירושלמי אצלינו:
ירושלמי קידושין פרק א הלכה א
רבי שמואל בר רב יצחק בעא שפחה חרופה במה היא קונה את עצמה לפוטרה מן המלקות ולבא עליה מן האשם פשיטא שאינה יוצאה בגט דאמר רבי חייה בשם רבי יוחנן מי שחציו עבד וחציו בן חורין קידש אשה אין חוששין לקידושיו ודכוותה גירש אשה אין חוששין לגירושיו.
פשיטא שהיא יוצאה במיתת בעלה…
מהו שתקנה עצמה במיתת רבה ובהשלים שש…
ורע״א בגיטין מפנה לירושלמי פסחים, דשם אמרו:
תלמוד ירושלמי (וילנא) מסכת פסחים פרק ח
ר' חייה בשם רבי יוחנן מי שחציו עבד וחציו בן חורין קידש אשה אין חוששין לקדושיו ודכוותה גירש [דף נט עמוד ב] אין חוששין לגירושיו שמואל אמר חוששין לגירושיו אתיא דשמואל כר' יודה דתנינן תמן גנב מי שחציו עבד וחציו בן חורין ר' יודה מחייב וחכמים פוטרין:
וגם מח׳ ר״י וחכמים שם הוא כפי ביאורנו, האם מעמד העבד מוריד מעמדו האישי או לא.ג.
2.9.33
V. חצי אישות	247
א. סוגי חצי אישות
ב. קידושי קטנה וחצי שפחה
ג. קידושי עובר
ד. פקעו או גמרו קידושיה

V. חצי אישות
א. סוגי חצי אישות
והנה בענין אישות חלקית ישנה שתי דרכים. אפשר לפרשו שחלק מן האישות הרגילה, רק מהיות כמה מרכיבות לקידושין, אישות חלקית היינו כאשר ישנו אחד מן המרכיבים או מקצתם ולא כולם, וכזה הצענו לעיל (כ״א VII) בדעת הרמב״ם.
ועוד אפשר לפרש בדין אישות חלקית שהוא דין אחר לגמרי, בריא בפני עצמה, והצעתינו בשפחה חרופה לעיל בדרך זו הולכת.
ועוד בדרך זה יש לחלק בין מה שאמרנו לעיל בשפחה חרופה שאין זו אישות כלל אלא מדיני עבדות, לבין לומר בדרך אחרת שהיא דין אישות שונה אך עדיין אישות היא. ויש להעיר על מה שהכניס הרמב״ם דין שפחה חרופה להל׳ אישות, ומשמע שהוא מדיני אישות. ועדיין אפשר שהוא אישות אחרת, כמו שיתבאר.
וכתב הרמב״ן בענין אשת יפת תאר:
רמב"ן דברים פרק כא פסוק יג
ואחר כן תבוא אליה ובעלתה. אמרו בספרי (תצא יג), אין לך בה אלא מצות בעילה. נתכוונו לומר, שאין קדושי כסף ושטר תופסין בה, וגם הבעילה לא לשם קדושין, שדינה עדיין כעובדת כוכבים שאין קדושין תופסין בה, אלא שיתיר לו בעילתה. ומפני שאמר והיתה לך לאשה יורה שהיא אשתו גמורה, ואם זנתה תחתיו תדון כאשת איש. וכך אמרו בגמרא במסכת קידושין (כב א), ולקחת לך לאשה, ליקוחין יש לך בה, כלומר אחר המעשים הללו. ובספרי (שם), והיתה לך לאשה, כענין שנאמר שארה כסותה ועונתה לא יגרע. א"כ היא אשתו לגמרי כי התורה הקנתה אותה לו: 
מדברי הרמב״ן כאן משמע שמקיפים את הצורך לקידושין והולכים ישירות לנישואין, דמי ליבום. אבל הנראה, דאפשר לחשוב על מודל אישות שונה מאישות הרגילה, ואין בה סקילה [א״ה ר״ל לפעמים לא תהיה בה סקילה, כמו בשפחה חרופה]. דהיינו לומר ששפחה חרופה ויפת תואר הם מעולם האישות הבאה לידי ביטוי על דרך שליטה. דהיינו שיש לחלק בין אישות של מערכת יחסי אהבה ואחוה, דהיינו האישות הקלאסית, לבין אישות של שליטה, דהיינו אשת יפת תואר ושפחה חרופה. ואם כן אין שפחה חרופה לבדה בזו, ועדיין אישות היא, אבל אישות אחרת מאישות הסתמית.
ובספר קונטרסי שיעורים הביא הרבה נפק״מ אם אישות שפחה חרופה מדין אישות הקלאסית או אישות אחרת, ע״ש.
ב. קידושי קטנה וחצי שפחה
השתא נפנה לעיין בשיטת הרמב״ם הכללית לגבי אישות חלקאית, אכן כבר עשינו זאת לעיל בקיצור, אבל עכשו מקומו היותר ראוי להרחבה. כתוב:
רמב"ם הלכות אישות פרק ד
[ז:] …גדול שקידש את הקטנה היתומה או קטנה שיצאת מרשות אב… ואם היתה מבת עשר ומעלה אף על פי שהיא סכלה ביותר הואיל ונתקדשה לדעתה הרי זו מקודשת למיאון…
[ח:] כיצד מתקדשת למיאון, שאם נתקדשה ולא רצת לישב עם בעלה צריכה למאן בפני שנים ולומר איני רוצה בו ויוצאה בלא גט כמו שיתבאר בהלכות גירושין, וזו היא הנקראת ממאנת, ולמה יוצאה בלא גט מפני שאין קידושיה קידושין גמורין מן התורה אלא קדושי קטנה זו מדברי סופרים והן תלויין שאם ישבה עם בעלה עד שגדלה גמרו קידושיה ונעשית אשת איש גמורה ואינו צריך לחזור ולקדשה אחר שגדלה, ואם לא רצת לישב צריכה למאן ותצא בלא גט.
מ״ש כאן, מדברי סופרים, אע״פ שיש הרבה דיונים בביטוי זה ברמב״ם בכלל, נראה שכוונתו כאן לומר מדרבנן ממש. אך אין לומר שהם היתר בעלמא, דהא נגמרים מאליהם. ונעיר על כך שהרמב״ם השתמש בביטוי גמורין בעוד מקומות, כמו בעבד, שאינו ישראל גמור, ועוד תחומים להמעיין.
והשיג הראב״ד:
השגת הראב"ד הלכות אישות פרק ד הלכה ח
א"א: זה אינו, אלא מדרבנן היא, ואינה יכולה למאן.
ביאר ה״ה בזה:
מגיד משנה הלכות אישות פרק ד הלכה ח
כיצד מקודשת למיאון וכו'. שם ביבמות פרק בית שמאי. ודע שמ"ש רבינו שאם ישבה עם בעלה עד שגדלה גמרו קידושיה ונעשית אשת איש גמורה הוא דוקא כשבעל אחר שגדלה אבל לא בעל אחר מכאן אינה אשת איש אלא מדברי סופרים וקידושי אחר תופסין בה וכבר ביאר רבינו זה בארוכה פי"א מהלכות גירושין. 
הפנה אותנו לדברי הרמב״ם במק״א:
רמב"ם הלכות גירושין פרק יא
[א:] אין נושאין את הקטנה, והנושא קטנה יתומה ולא רצת בבעל הרי זו ממאנת והולכת ואינה צריכה ממנו גט, שאין קדושי קטנה קדושין גמורין כמו שבארנו, וכן קטנה שהשיאה אביה ונתאלמנה או נתגרשה כשהיא קטנה הרי היא כיתומה בחיי האב ואם נישאת כשהיא קטנה בחיי אביה הרי זו ממאנת. 
[ד:] ועד מתי הבת ממאנת כל זמן שהיא קטנה, עד שתהיה נערה או עד שיודע שהיא אילונית, במה דברים אמורים בשלא בא עליה הבעל אחר שנעשית בת שתים עשרה שנה ויום אחד, אבל אם הגיעה לזמן הזה ונבעלה הואיל והבעילה קונה מן התורה כמו שבארנו הרי זו אינה ממאנת ואינה צריכה בדיקה למיאון שחזקתה שהביאה סימנין. 
ויש להצטרף עוד מקומות במשנה תורה:
רמב"ם הלכות אישות פרק ד
[יב:] המקדש אחת מן העריות לא עשה כלום שאין קידושין תופסין בערוה חוץ מן הנדה שהמקדש את הנדה הרי זו מקודשת קידושין גמורין ואין ראוי לעשות כן. 
כאן משמע שהעלה הו״א שקידושי נדה יהיו קידושין שאינן גמורין. זה קצת פלא, ובשביל מה הוצרך לטרוח ולפרש הרי זו מקודשת קידושין גמורין. י״ל, כי הביאה אסורה בכרת בה. ועוד שפסק הרמב״ם [פ״י] שחופת נדה אינה חופה כי לא ראויה לביאה. א״כ תעלה ההו״א שגם בקידושין, כפי שאמרנו, קידושין שאינם מסורין לביאה, גם כאן, בשעת קידושין אינה ראויה לביאה, והקידושין תחילתא דאישות הם, וכאן אין יכולת לזאת, אבל קמ״ל דלא אלא הקידושין בנדה הרי בשעת הנישואין תהיה ראויה לביאה.
ועוד לקמן מיניה:
[טז:] המקדש אשה שחציה שפחה וחציה בת חורין אינה מקודשת קידושין גמורין עד שתשתחרר וכיון שנשתחררה גמרו קידושיה כקידושי קטנה שגדלה ואינו צריך לקדשה קידושין אחרים, בא אחר וקידשה אחר שנשתחררה הרי זה ספק קידושין לשניהם.
ומאחר שראינו הלשון קידושין גמורין בהרבה מקומות מפוזרות, למדת שהשתמש הרמב״ם בלשון זה כתרמינולוגיה מסויימת, ובמודעות עשה כן, ואין זה סתם לשון בני אדם. [ואם תפקפק בזאת, כלך אצל דבריו בפיה״מ בסוף פרק איזהו מקומן [זבחים פ״ה], כתב הרמב״ם דיוק בדעת הרמב״ם, לפרש מה זה כוונתו של הרמב״ם בהקדמת קדשים שלמים ודומיהם, מהו כוונת ביטוי זה, ומבארו שם, ע״ש. וזהו דרכו של הרמב״ם בגאונו, שברובד ראשונה ספרו מובן לקורא לפרקים בפשטו, אבל ברובד שנייה יש בו עומקי יסודות טמונות בפנים.]
ונראה שבעית הקטנה להתקדש מהותית היא, ולא רק במעשה הקידושין. שאילו היתה בעיתה במעשה הקידושין, כאשר נמנה לה שליח לעשות מעשה הקידושין בעבורה, דהיינו האם או האח, יהיה קידושין גמורין, דהא השליח יכול לעשות המעשה הנצרכת. וצ״ע מהו החסרון הזאת המהותית ביכולת קטנה להתקדש.
והנראה במקדש חצי שפחה, שהם קידושין בהם האישות חסר. כמו ההו״א בנדה, שיהיה קידושין חסרים, בלא אישות. ואם בשפחה חרופה, נושאת לע״ע, הוא עבד והיא חצי שפחה, ואי אפשר לייצור קידושין בזה. אבל גם במתקדשת לבן חורין גמור, הרי חצי השפחות פוגע גם בצד החרות לגבי האישות. ואף שלגבי הקנין אינו פוגע, רק העדר יכולת לקנות, לגבי האישות, חלקה המשועבדת לאדונה מונע אקיבית מן כולה לייצור אישות אם אחר.
וי״ל, שכאשר נסיר המניעה של האישות, דהיינו תשתחרר, ממילא הקנין תפשט לאישות. דהיינו גמרו קידושי ראשון, שעד כה היה לה קידושי קנין בעלמא, אבל אחר שחרור הרי גם אישות יש להם.
אבל כתב הרמב״ם בסוף דבריו, בא אחר וקידשה אחר שנשתחררה הרי זה ספק קידושין לשניהם. ע״כ. ופירש ה״ה, דזה דוקא אם לא בעלה, ע״ש. ואין מנוס אלא לקבל דבריו בזה.
והנה ענין הספק בכאן נחזור ונבאר שאין זה ספק דדינא. אלא מסוג הספקות בהן שני עקרונות מנוגדים עומדים ביחד. דומגתם בין השמשות. ע׳ בשיעורים לזכר אבא מרי בדין בין השמשות שם מבואר, שאין הספק בעתים, אלא שבין השמשות במהות גם יום גם לילה, כי שני הגדרות יום ולילה איתא, ביום אור בחוץ משא״כ בלילה, וביום שמש בשמים משא״כ בלילה, ובבין השמשות יש אור ואין שמש. וכן דין האנדרוגונוס, לעומת טומטום, אשר הטומטום מחסרון ידע נוצר ספקו. כך ספק קידושין לשניהם בנידון דידן, ספק של שני דברים ביחד העומדים בסתירה, לא חסרון ידע למי היא מקודשת.
והנה השוה הרמב״ם דין חצי שפחה לדין קטנה בקידושיהן. וההשואה חוסרה הבנה. כן השיג עליו הראב״ד בזה, כקדושי קטנה שגדלה. א"א דבר זה יש לו ב' פנים לא נודע מדבריו אם קטנה שגדלה גומרין קידושיה מן התורה אם לא, אבל ממה שכתב למעלה נודע שהוא סבור שגומרין מן התורה ואמר שגם זו כמו כן קידושיה גומרין מן התורה ואם גומרין מן התורה כי בא אחר וקדשה אחר שנשתחררה למה אסרה על הראשון אלא אפילו לא בא אחר וקידשה קידושי הראשון אינם קידושין גמורין וצריך לחזור ולקדש כדי שתהיה לו לאשה גמורה. ע״כ.
אבל מוהר״א ז״ל היה אומר בשם חמיו רבינו הגדול ז״ל שאין כוונת הרמב״ם לדון בסמכות הקידושין, אי דרבנן ודאורייתא, אלא לומר שהמנגנון של קידושין התלוים ונגמרים שוה. ונראה שהרמב״ם חושב שבעיה זהה ישנה בקטנה ובשפחה חרופה. והנה זה הפך דברינו בקטנה, כי אמרנו שבקטנה יש אישות ואין קנין, אבל מאחר שהשוה הרמב״ם בין שפחה חרופה לקטנה, משמע שס״ל דקטנה גם היא קנין בלא אישות. אבל זכור אל תשכח כי הקנין בקטנה יתומה דרבנן הוא.
וצ״ע איך יתפשטו. וכדי לבאר נקדם בשאלה בענין הזיקה בין קנין לאישות. כבר הבאנו הרבה פעמים בשם מוהר״ח הלוי ז״ל שהקידושין קנין והנישואין אישות, ושני עניינים אלו אינם נפגשים, אלא הולכים במקביל. אבל אפשר לומר בדרך אחרת, שהקידושין אינם אלא שלב ראשון לקראת הנישואין. והנה ביבום, לפי ההבנה הפשוטה בה, מקיפין על הקידושין מסיבה מסויימת, וקופצים ישירות לנישואין. ואפשר שכן הוא באשת יפת תואר, כי הכיבוש נותן התשתית לצורך הנישואין. וכמו דברי הרמב״ן בכתובות שהבאנו, שהקידושין חצי מצוה היא, ונגמרין בנישואין. ואם כן, נבין דין גמרו קידושיה. שהחצי שפחה או הקטנה נמנעים מן נישואין מסיבותיהם. אבל כאשר יסיר המניעה, ממילא יתפשט. דאם שדין קנין הקידושין אינו אלא מוביל לקראת האישות בנישואין, ברגע שהמניעה נעלמת יתפשט. אכן אפשר שלא יתפשט עד ביאה, כדברי ה״ה. וזה דין קנין בלא אישות ועדיין הקנין מתפשט. ועדיין יש לפקפק מאד בדעת הרמב״ם בקידושי קטנה.
ג. קידושי עובר
וכתב הרמב״ם במקום אחר:
רמב"ם הלכות אישות פרק ז הלכה טז
האומר לחבירו אם ילדה אשתך נקבה הרי היא מקודשת לי בזה לא אמר כלום, ואם היתה אשת חבירו מעוברת והוכר העובר הרי זו מקודשת, ויראה לי שצריך לחזור ולקדש אותה מאביה אחר שתיולד כדי שיכניס אותה בקידושין שאין בהן דופי.
וכתב מוהר״ח הלוי ז״ל בחיבורו על אתר שהחסרון הוא שעדיין אין העובר אשה. אבל הרב גוסטמן בשיעור ראשון [א״ה הבאתי דבריו בנספח לכלל א׳] מבאר שהמניעה היא שאי אפשר לייצור אישות כאשר יש דופי. וזה קנין בלא אישות. וא״כ גם כאן מצינו קידושין פגומים. ולכאורה יש לדמות קידושין שאינן גמורין לקידושין שיש בהן דופי.
אך יש קצת חוסר קבעיות בתרמינילוגיותו של הרמב״ם במקומות האלו, שהרי כאן כתב הרי זו מקודשת לעומת קידושין שיש בהן דופי, ולעיל כתב קידושין גמורין ואינם גמורין, ועוד מצינו מקומות שכתב ספק מקודשת, ואין לנו ביאור בכל זה.
ואפשר לפרש ההבדל, כי אכן בקידושי עובר הרי האב הוא המקדש, ולזה אפשר שיהיה קנין גמור, רק עם דופי דהיינו שאין כאן אישות. משא״כ קטנה שאמה מקדשה שאין אפ׳ קנין גמור אלא חלקית דהא אין הבת ברשותה, וממילא גם האישות אין כאן, וזה הנקרא קידושין שאינן גמורין.
ד. פקעו או גמרו קידושיה
ולסכם, אם פקעו קידושיה, משמע שהם קידושין מהל׳ עבדים. אבל אם גמרו, משמע שיש אישות, רק אישות שונה. והנראה, שהוא אישות קנין בלא אישות. ועוד מצינו  (ביבמות ק״ט) דין גמרו קידושיה בקטנה. ולכאורה אינו אותו מושג של גמרו קידושיה כפי שהצענו. אלא דצ״ע מה שהרמב״ם השוה ביניהם, כפי שציינו.כלל יב. ב׳ בנותיך לב׳ בני
~ שיעורי הרב משה ליכטנשטיין, פרק האשה נקנית ~

א.
I. נקודת פתיחה	254
ב.
II. פסקי את״ל ברמב״ם	256
III. השלכות לדיני מכירת חמץ	258
IV. בתר נותן ובתר מקבל	262





מקורות
(א) ז: "בעי רבא שתי בנותיך...וקרקעך בחזקה תיקו". תוד"ה שתי בנותיך (תוס' הרא"ש ד"ה שתי בנותיך). תורי"ד ד"ה בתר נותן ומקבל (וד"ה בתך ופרתך). (ב) משנה למלך, הל' אישות פ"ה ה"א, ד"ה המקדש, וראיתי לרש"י (שני הקטעים הללו הם בתחילת הדיון), אך עדיין לבי, שוב האיר ד', ו דע דבפ"ק, וראיתי, (הקטעים הללו הם בסוף הדיון). אבני מלואים סי' כ"ח ס"ק ד' ד"ה ומה, אמנם, ולכן (עד "ועמ"ש בסי' ל"א ס"ק כ"ד"). שם, סי' ל"א ס"ק כ"ד ד"ה קדשה בכסף. (ג) מנחת חינוך מצוה של"ו ס"ק א' ד"ה והנה, ועיין. (ד) [ירושלמי כתובות פ"ה ה"א מ"דברים שהן נקנין באמירה…שתי נשים בשוה פרוטה" (עניינינו בסוף הירושלמי אך הרקע הוא דין דברים הנקנין באמירה. ניתן לראות דין זה גם בבבלי להלן ט:).] (ה) י"ב. "אמר שמואל קדשה בתמרה...רב חסדא לא סבר ליה דשמואל". חי' הרמב"ן ד"ה חיישינן "ואיני יודע...חומר הוא באשת איש". ר"ן (ו. באלפס) ד"ה אמר שמואל "וכתב הרמב"ן ז"ל...כדאיתא לעיל". רא"ש סי' י"ז "אמר שמואל...הא בקידושי ספק". (ו) ז. חי' הריטב"א ד"ה הילך מנה.א.
2.9.33
I. נקודת פתיחה	254
א. חצייך בחצי פרוטה
ב. שתי בנותיך לשני בני בפרוטה

I. נקודת פתיחה
א. חצייך בחצי פרוטה
הנה אמרינן:
תלמוד בבלי מסכת קידושין דף ז עמוד ב
בעי רבא: חצייך בחצי פרוטה וחצייך בחצי פרוטה, מהו? כיון דאמר לה חצי פרוטה פסקה, או דילמא מונה והולך הוא?
אם תימצי לומר מונה והולך הוא, חצייך בפרוטה וחצייך בפרוטה, מהו? כיון דאמר לה בפרוטה ופרוטה פסקה למילתיה, או דילמא כל ביומיה מונה והולך הוא?
את"ל כל ביומיה מונה והולך הוא, חצייך בפרוטה היום וחצייך בפרוטה למחר, מהו? כיון דאמר לה למחר פסקה, או דילמא הכי קאמר לה: קדושין מתחלו מהאידנא, ומגמר לא ניגמרו עד למחר?
שני חצייך בפרוטה, מהו? הכא ודאי בחד זימנא קאמר לה, או דילמא אין אשה מתקדשת לחצאין כלל? תיקו. 
ויל״ע, אם גם כאן נומר, וכן לענין ממונא. דהיינו חצי חפץ זה בחצי פרוטה וחצי השני בחצי פרוטה מהו. וככל שאופי קידושין דומה לקנין כסף, נשוה. אבל אם תפקיד הכסף בקידושין שונה מאשר בממון, נחלק. ועוד לענות על כך צ״ע קודם כל מסברה אמאי חצי פרוטה יועיל או לא בממונא.
די״ל חצי פרוטה כלאו כסף הוא, סתם פסולת מתכת. מאידך אפשר לומר כסף הוא אבל אינו כסף חשוב מספיק לקנין.
אכן בפשטות נראה שאין שאלת הסוגיא אלא של אומדנא, למה התכוון. שהרי אמר חצייך, והרי חצי אשה לא קיים כלל. רק דאפשר שהתכוון לצירוף. ומ״מ לגבי מכר יש מקום עיון אם דבר כזה יועיל.
ב. שתי בנותיך לשני בני בפרוטה
עוד אמרינן:
תלמוד בבלי מסכת קידושין דף ז עמוד ב
בעי רבא: שתי בנותיך לשני בני בפרוטה, מהו? בתר נותן ומקבל אזלינן והאיכא ממונא, או דילמא בתר דידהו אזלינן והא ליכא? תיקו. 
גמרא בריסקאית מאד, אם בתר נותן ומקבל אזלינן או דידהו. ואין זה שאלת אומדנא. ובשביל כך שם העלו מהו לגבי ממון, והיא שאלת יסוד ולמעשה בענין מכירת חמץ. 
ולגבי קידושין, השאלה נידונת בהרחבה ובישירות במשנה למלך פ״ה ה״א (לקמן IV).
ובדיני ממונות דנו הרב זבין (מועדים בהלכה) והשדה חמד, כפי שנביא (לקמן III). ועוד בחלקת יואב סי׳ כ״ב. וגם בעמ״ח השואל ומשיב. כולם דנו בזה בהלכה למעשה לגבי מכירת חמץ. אכן מפני שאחרונים אלו דנו למעשה ולא עיון היסודות לשמם, הרבה מן הדברים שהציעו אינם קשורים לעניננו, אלא העלות טכניות להתיר או לאסור. אבל גם שם ימצא יסודות טמונות בין היתר.ב.
4.9.33
II. פסקי את״ל ברמב״ם	256
III. השלכות לדיני מכירת חמץ	258
א. שו״ת מן האחרונים
ב. בין קנין קידושין לקרקעות
IV. בתר נותן ובתר מקבל	262

II. פסקי את״ל ברמב״ם
הנה הסוגיא הולכת בעי רבא צייך בחצי פרוטה וחצייך בחצי פרוטה מהו כו׳ אם תימצי לומר כו׳ חצייך בפרוטה וחצייך בפרוטה, מהו כו׳ את"ל חצייך בפרוטה היום וחצייך בפרוטה למחר מהו כו׳ שני חצייך בפרוטה, מהו? הכא ודאי בחד זימנא קאמר לה, או דילמא אין אשה מתקדשת לחצאין כלל? תיקו. ע״כ, ומשמע שהכל תיקו. אבל הרמב״ם פסק שנים מהם:
רמב"ם הלכות אישות פרק ג הלכה י
אמר לה הרי חצייך מקודש לי בפרוטה וחצייך בפרוטה, או שאמר לה הרי חצייך מקודש לי בחצי פרוטה וחצייך האחר בחצי פרוטה, הרי זו מקודשת.
אמר לה חצייך מקודש לי בפרוטה היום וחצייך בפרוטה למחר, שני חצייך בפרוטה… בכל אלו מקודשת בספק.
השיג עליו הראב״ד:
השגת הראב"ד אישות פרק ג הלכה י
שני חצייך בפרוטה. א"א אם זו ספק מפני שאין האשה מתקדשת לחצאין אותן של מעלה למה היא מתקדשת ודאי אלא כולן בספק.
ודע לך כי מן כללי הפסק דלרמב״ם שפושטים באם תימצי לומר דאכן כך נומר. ולפ״ז צ״ל שראה הרמב״ם בסוגיא כאן שתי שרשרות. הראשון, בעי רבא: חצייך בחצי פרוטה וחצייך בחצי פרוטה, מהו כו׳ אם תימצי לומר מונה והולך הוא, חצייך בפרוטה וחצייך בפרוטה, מהו כו׳ את"ל כל ביומיה מונה והולך הוא, חצייך בפרוטה היום וחצייך בפרוטה למחר, מהו כו׳. וזה פסק לפי כל אם תימצי לומר. ושרשרת השנייה, שני חצייך בפרוטה, מהו כו׳ תיקו. והנראה, כדיון הראשוני הוא בענייני הלשון. אבל הדיון השני, הכא ודאי בחד זימנא קאמר לה, או דילמא אין אשה מתקדשת לחצאין כלל, דאין פתרון הלשון, בזה נאמר תיקו.

ובמה דבעי רבא שתי בנותיך לשני בני בפרוטה, מהו בתר נותן ומקבל אזלינן והאיכא ממונא, או דילמא בתר דידהו אזלינן והא ליכא, ומסיק, תיקו. צ״ע מהיכן בא לו כח לקדש לשני בני. וצ״ל שלוחו הוא. וא״כ כאן השליח נותן כסף משלו, וזה כבר ראינו בדעת רש״י לגבי דין עבד כנעני. 
ומ״ש בתר נותן ומקבל אזלינן, נחלקו הראשונים. כתבו התוס׳:
תוספות מסכת קידושין דף ז עמוד ב
שתי בנותיך לשני בני. אומר ר"י דמיירי בבנות קטנות דקידושין דאב נינהו דאי בגדולות ואב מקבל קידושין בתורת שליחות פשיטא דבעי פרוטה לכל אחת דשליח לא עדיף ממשלחו.
דבתר נותן דקאמר לאו דוקא שהרי הנותן ע"כ בתורת שליחות בניו הוא בא ואי בתר נותן אזלינן הוי בעי שתי פרוטות כאילו הבנים בעצמם מקדשין אבל הבעיא היא אי בתר מקבל אזלינן לגמרי דשמא אין לחוש אלא שיקבל המקבל שוה פרוטה.
וס״ל דאם יהיה שליח לשני משלחים צריך שיהיה לו פרוטה לכל אחת. והבינו שכוונת הגמרא נותן ומקבל, ר״ל בינו ובינו, בין האנשים העושים פעולת הקידושין, ולא המתקדשים, אבל אין הכוונה לומר נותן דווקא כי אין צורך לו באופן מהותי. אכן דחוק הוא בלשון הגמרא. לכן כתב הרי״ד:
תוספות רי"ד מסכת קידושין דף ז עמוד ב
בתר נותן ומקבל אזלינן. פירש היכא דקידש שתי נשים בפרוטה או אשה אחת בפחות משוה פרוטה אינה מקודשת. והתם משום דיהיב קדושין לדידהו ודידהו הוו אבל הכא דיהבינהו לאב ודאב הוו איכא למימר דהוו קידושי ואי נמי שני בני אדם נתנו פרוטה לאב בשתי בנותיו פשיטא דלא הוו קידושי כיון דכל חד לא יהיב אלא חצי פרוטה לא חשיבא ממון אבל הכא דנותן הוי חד ומקבל הוי חד איכא למימר דבתר נותן ומקבל אזלינן ולאו בתר קונין ונקנין: 
ומצינו שני דיונים, אם בתר נותן ומקבל או בתר דידהו, דהיינו ספיקא דרבא, והדיון השני, האם בתר מקבל גרידא, או בתר נותן ומקבל, והיא מחלוקת התוס׳ והרי״ד.

III. השלכות לדיני מכירת חמץ
א. שו״ת מן האחרונים
וסוגיתנו חשובה מאד לשאלה שעלתה בענין מכירת חמץ. [והרוצה לעי׳ בדין מכירת חמץ בכלל, יעיין בספר מועדים בהלכה ערך מכירת חמץ.]
ואמת דהמון בעיות נמצאות במכירת חמץ לגבי דיני ממונות. אחת מהן חשובה, אם איכא בזה גמירות דעת. ועוד העלו שאלות לגבי קנייני גוי. התוס׳ בדף ג׳ אצלינו דנו בקנין חליפין לגוי, ויש מספקין בקנין שטר לגוי, ובבכורות [יג.-:] נחלקו אמוראים אם גוי קונה במשיכה או רק במעות או ההפך, וכל הראשונים (חוץ מרש״י) פסקו כר״י וא״כ גוי אינו קונה בלא משיכה, וזה דבר לא קל להתבצע בכל קנין וקנין. לכן החליטו לקנות בקרקע והחמץ שבו בקנין חצר או באגב.
ועוד מה שהתפתחו לנהוג שהרב הקהלתי ימכר כל חמץ הקהילה כשליח בני קהילתו, בזה נעיין. שהרי לכאורה סותרת סוגיתינו, בה נאמר שתי בנותיך לשני בני בפרוטה תיקו. דגם בזה יהיה הרבה משלחים ושליח אחד, ופעמים שאין במעות העיסקה כדי שו״פ לכולם, בפרט בעירות הגדולות.
כתב השואל ומשיב:
שו"ת שואל ומשיב מהדורה תניינא חלק ב סימן עז ד״ה והנה בעש״ק
והנה בעש"ק מצורע וא"ו ניסן תרט"ז הגיעני תשובה מ"ק זבאריב מהרב הגדול מו"ה אבא אבד"ק שם בענין מכירת חמץ אשר הורה הרב מקודם שהיה שם הגאון מו"ה אברהם תאומים וכעת אבד"ק בוטשאטש וכן נשרשה המנהג למכור ע"י שליח כל החמץ שיש לסוחרי העיר והמוזגים ופארפניטארין ובני הכפרים והנהיג הרב לכתוב הרשאה ע"ש השליח בחת"י בני העיר והכפרים והשליח מוכר לגוי אחד בשטר אחד וחותם עצמו בשטר מכירה בחת"י לבד ומוסר לגוי השטר מכירה עם כתב ההרשאה והשטר מכירה נכתב בהקנאה אגב קרקע של המוכרים המשלחים.
וע"ז כ' מעלכ"ת דמלבד דבמקור חיים סי' תמ"ח מבואר בהדיא דחתימת השליח לא מועיל, אפילו עשאו בעדים להקנות הקרקע של המשלח. וע"ז כתב מעלכ"ת דלפי טעמו גם הרשאת המוכרים ל"מ ובפרט שרוב מהחותמים בהרשאה אין עדי' מצוים שיכולין לקיים חתימתן. אף, גם לפי דעת הט"ז והמ"א, ל"מ בזה, דהוה הערמה גמורה. וגם הח"י, שמיקל בסי' קי"ד כל שאין המפתח בעת המכיר' ביד הגוי, לא מועיל. וכאן אין הלוקח מכיר כלל להמוכר רק ששומע מהשליח שאמר הנני מוכר לך כל חמץ שיש לסוחרי העיר. ובני הכפרים עם החדרי' שהחמץ עומד שם. וגם, הזדאטיק שמקבל מהערל, א"י אם מגיע שו"פ עכ"פ לכל מכר.
והנה יפה כתב מעלתו ובאמת כבר הי' לעולמים ושני גדולי הדור נחלקו הרבנים מיאס ז"ל מוהר"מ טאביש ומהר"י לנדא נחלקו בזה וכבר מוזכר בש"ע של הגאון מוהר"ז ז"ל בעל תניא…
כתב השדה חמד בזה:
שדי חמד, מערכת חמץ סימן ט' ריש ס"ק ו׳
במכירת חמץ המנהג בעיר הזו שמוכרים החמץ של כל בני העיר ע״י ב״ד דהיינו שבני העיר כותבין על שטר ההרשאה שנותנים להב״ד שיהיה כח בידם לעשות בהחמץ שלהם (הכתוב בהרשימות שנותנים להב״ד) כרצונם ויד ב״ד כידם וכו׳. וע״פ כח ההרשאה זו מוכרים הב״ד את כל החמץ הנ״ל להנכרי קודם הפסח. וכותבין שטר להנכרי כאדם העושה בשלו. ואמר לי הרב המ״ץ ר״י שכן נוהגים בערי ליטא וכן הנהיג הוא פה. וראיתי שהוזכר מנהג זה בשו״ת בגשי ישע סי׳ ב׳ אות ט׳…
וראיתי להרב שואל ומשיב מהדורא ב׳ ח״ב סי׳ ע״ז (ד״ה והנה בעש״ק) שכתב לפקפק מאד בזה ולפי שלדעתי יש להשיב על דבריו אעתיק כל דבריו וז״ל…
ולחשוב על הענין מסברה. הרי השאלה העלה לגבי קידושין. אם הכסף מדין שווי הוא. נראה דפשיטא דבתר דידהו אזלינן. כי השווי בתמורת הקנין. ואם שתרצה לקנות שני חפצים, צריך לתת השווי לשניהם. אבל ככל שהכסף מדין גמירות דעת, לאו דוקא כסף סמלי שהצענו אלא ממש כמו חליפין רק דרך כסף, כדברי האבן האזל, א״כ יש הגיון לדבר על האנשים שהסכימו עצמם, ויש מקום לדון אם השליח יכול לעשות הסכמה אחת לשני משלחיו אם לא, ובתר נותן ומקבל נזיל.
ותזכור שעיקר הדיון במכירת חמץ בקנין קרקע נדון לא במטלטלין. כי כבר הזכרנו דלר״י אין גוי קונה מטלטלין בכסף. ומ״מ למעשה עושים בכסף כי לא יעלה ולא יוריד. ובחליפין לגוי נחלקו ר״ת והרשב״א בדף ג׳. לכן אף שקונים בחלפין וגם במעות, מכיון שאיסור חמור הוא, עוד קניינים מוסיפים. והיינו קנין חצר, שמקנים החצר לגוי וכל החמץ בתוכו יקנה. ויש קונים באגב. ואיך שיהיה העיקר שיקנה הגוי הקרקע.
וא״כ חזרנו עוד לקנין כסף בקרקע אי כסף שווי או כסף קנין הוא. ולפי ביאורינו לעיל אם כסף שווי הוא נראה דצריך שווי לכל אחד מן המוכרים. אבל גם לקנין שווי יש מקום לקנין סמלי, שנותן שווי קצת, וברמה סמלית כאלו שווי גדול הוא. ובזה יש לדון, שמא בתר נותן ומקבל. או דילמא, עדיין צריכים פרוטה לכל חפץ וחפץ, וזה הנראה. ובניגוד לזה יש לדון בקנין קירוב הדעת. 
ובפועל רוב האחרונים נוטים לחשוב שאכן צריך פרוטה לכל אחד ואחד. תעיין בדברי הבאר יצחק, אחד מן המחמירים:
שו"ת באר יצחק חלק אורח חיים סימן א ד״ה ובאמת יש
ובאמת יש לתמוה בכל מכירת חמץ דעושין הבע"ב לב"ד לשלוחים למכור עבור הבע"ב את החמץ להנכרי ועבדינן קנין כסף ג"כ והאוף גאב /והמיקדמה/ שנותן הנכרי זוכין הב"ד עבור הבע"ב. (וכבר בארתי בתשובה אחת דבאוף גאב שמקבלין הב"ד מהנכרי הקונה שיגיע פרוטה לכאו"א דאל"כ אין כאן קנין כסף ואין זה דומה להא דקדושין דף ז' ע"ב בהא דבעי רבא שתי בנותיך לשני בני בפרוטה בתר נותן ומקבל אזלינן כו' ופלפלתי הרבה בזה) 
ומ״ש וכבר בארתי בתשובה, לא מצינו תשובה זאת, וכנראה שלא הגיע למזבח הדפוס.
וכן רוב המתירים מסיבות חיצוניות מתירים. ז״ל השדה חמד:
שדי חמד, מערכת חמץ סימן ט' ס"ק ו' ד״ה ומה
ומה שכתב לפקפק משום דכסף הזידאטיק שלוקח מהנכרי לא יגיע שוה פרוטה לכל מכר נראה דאפשר ליישב ע״פ מה שכתב במחנה אפרים הל׳ קנין מעות סי׳ ה׳ דדעת הגאון שהביא רבינו האי גאון בשער המקח דמוכר בהקפה ולא נתו שום כסף רק זקף במלוה וכתב שטר חוב על מה שזקף במלוה מהני במקום כסף ושכן דעת רש״י והר״ן והריטב״א…
וזה הוצעה מפורסמת, שהגוי יכתוב שטר חוב ויזקוף הכל במלוה. אכן יהיה בזה בעיית גמירות דעת, וכבר הזכרנו בזה.
ובחלקת יואב פוטר לומר שאין זה שתי עיסקות אלא עיסקה אחת, במקום לומר שמוכר לחבירו עשר פרות בפרוטה אחת, הרי הוא כמוכר לחברו עדר בפרוטה אחת, ולזה לא צריך אלא פרוטה, אבל בקידושין א״א לצרף.
ב. בין קנין קידושין לקרקעות
והיינו כי גם אם בקרקע כסף סמלי הוא, הנראה שהוא סמל שווי קטן כאלו נתן כל שוויו, משא״כ באשה, בה הכסף אינו לשווי דהא אין לה שווי ואיך תאמר הפרוטה סמלי לכל שוויה, אלא כספה אחרת היא.
וחשובים דברי הירושלמי בענין נידוניא (והיום, זה הפך להיות הנקרא שטר תנאים). ואמרו בגמרא דידן:
תלמוד בבלי מסכת קידושין דף ט עמוד ב
שטרי פסיקתא; וכדרב גידל אמר רב, דאמר רב גידל אמר רב: כמה אתה נותן לבנך? כך וכך, לבתך? כך וכך, עמדו וקדשו, קנו, הן הן הדברים הנקנים באמירה. 
וכבר עסקנו בזה, ובדין ערב הדומה לו.
אבל בירושלמי טענו שהקנין הוא הוא הקידושין:
ירושלמי כתובות פרק ה הלכה א (עם פירוש קרבן העדה
דברים שהן נקנין באמירה. [כלומר בשעת נישואין דמשום דמחתני אהדדי גמר ומקני.] היך עבידא? [היכי דמי.] גידול בשם רב: כמה אתה נותן לבנך? כך וכך. כמה אתה נותן לבתך? כך וכך. כיון שקידשה, זכת בין הבנות. [הבת שנתקדשה זכתה בדברים אלו שאמר האב ליתן ואין שאר הבנות אפי' הן יורשות יכולין לעכב על ידה.]
אמר ר' חייה בר יוסף אשכח גידול רביתא ומר [=אמר] זעירתא! [מצא רב גידול לומר חידוש גדול בשם רב ואמר דבר קטן דהא דזכתה הבת בין הבנות דבר פשוט הוא שכן דרך בני אדם ליתן לבתו ובודאי גמר ומקני.]
אלא כיני: כמה אתה נותן לבנך? כך וכך. וכמה אתה נותן לבתך? כך וכך. כיון שקידשה, זכתה הבת בין הבנות, והבן בין הבנים. [אלא כן היה לו לומר שאף הבן זכה במה שאמר אביו מלבד חלק ירושתו.]
אמר ר' זעירא והדא היא זעירתא! [בתמיה? וכי זה הוא דבר קטן דאמר גידול.]
לא. נמצא: קונה אשה (במטלטלין) [ומטלטלין] בשוה פרוטה, ואין אדם קונה שתי נשים בשוה פרוטה. [ה"ג לא נמצא קונה אשה ומטלטלין בשוה פרוטה וכו'. וה"פ: זהו חידושו, שקונה אדם דבר עם אשה כאחת בשוה פרוטה, דסד"א כשם שאין אדם קונה שתי נשים בפרוטה, כך אינו קונה אשה ומטלטלין כאחת.]
ומה בין אין אדם קונה קרקע וכמה מטלטלין בשוה פרוטה? [ה"ג ומה כן אין אדם וכו'. וה"פ: ומאי רבותיה דגידול? וכי לא ידעינן דאדם קונה קרקע ומטלטלין כאחד בשוה פרוטה, ואשה יליף משדה עפרון.]
שכן אדם קונה שתי קרקעות בשוה פרוטה, ואין אדם קונה שתי נשים בשוה פרוטה. [ומשני שכן אדם קונה וכו'. שאני קרקע מאשה לענין זה שהרי אדם קונה וכו'.]
שהרי כתבו במפורש, שכן אדם קונה שתי קרקעות בשוה פרוטה, ואין אדם קונה שתי נשים בשוה פרוטה. אבל גם כתבו, אין אדם קונה קרקע וכמה מטלטלין בשוה פרוטה. והנראה בזה, כי קנין קרקעו מטלטלין סוגי קנין אחרים ונפרדים, כדברי רבינו הגדול ז״ל, ואי אפשר שיהיה אותה הפרוטה מדין כסף שווי ומדין כסף סמלי בבת אחת. אמנם יש להסתפק בלשון הירושלמי בכאן, כי צלולה כוונתו.
והנראה לטעון כדברי חלקת יואב, שעיסקה אחת היא אף ששתי קרקעות ישנם בה.
והנה דין וכן לענין ממונא כבר עסקנו בו, דלדעת הרמב״ם אין אומרים וכן לענין ממונא אלא לגבי ערב מטעם עצמו, והסיבה, כי הקידושין אינם קנין רגיל אלא דין קירוב הדעת. ואפ׳ החולק, אפשר כי ס״ל בכל הנך שמעתתא דרבא נתינה ממשית איכא, או שליחות איכא.

IV. בתר נותן ובתר מקבל
והנה המשנה למלך הפך סוגיתנו לשאלה מרכזית במהות הקידושין. והמקרים בהם דן, הם כאשר הכסף שוה לאשה ולא למקדש. וז״ל:
משנה למלך הלכות אישות פרק ה
ונסתפקתי הגע עצמך שהיתה האשה חולה והיתה מסוכנת דשרו לה איסורים אלו וכן אם היא חולה שאין בו סכנה וקדשה באיסורי הנאה של דבריהם למ"ד דכל איסורים דרבנן הותרו בחולה אף שאין בו סכנה אם עבר וקדשה מהו. מי אמרינן דטעמא דהמקדש באיסורי הנאה דאינה מקודשת הוא משום דמה שנתן לה אינו מועיל לה כלום שהרי אינה יכולה ליהנות ממנו ולפי זה אם היתה חולה בענין שיכולה ליהנות הויא מקודשת. או דילמא טעמא דאינה מקודשת הוא משום דלמקדש אינו שוה כלום ונמצא שלא נתן לה פרוטה ולפי זה אם היתה חולה אינה מקודשת דנהי דלדידה שרי מ"מ המקדש לא נתן לה כלום כיון דלדידיה אסור בהנאה…
וכ"כ הר"ן בספ"ב דקידושין דלרש"י היינו טעמא דמקודשת אף ע"פ שהיו הדמים אסורים למקדש משום דכיון שהיא מותרת ליהנות בהם וקנאתן מחמתו מקודשת דומיא דמקדש בגזל דאחרים למאן דאית ליה סתם גזילה יאוש בעלים הוא דאע"ג דיאוש כדי לא קני וכל זמן שהוא בידו אינו קנוי לו אפ"ה כיון שקנאתו היא בנתינתו מקודשת וה"נ הנאה הבאה לה מחמתו היא עכ"ל…
ודע דבפרק קמא דקידושין (דף ז) אמרינן בעי רבא שתי בנותיך לשני בני בפרוטה מהו בתר נותן ומקבל אזלינן והא איכא ממונא או דלמא בתר דידהו אזלינן והא ליכא. ונתבאר שם כדברי התוספות דבתר נותן דקאמר לאו דוקא שהרי הנותן ע"כ בתורת שליחות בניו הוא ואי בתר נותן אזלינן הוה בעי שתי פרוטות כאילו הבנים בעצמם היו מקדשים. אבל הבעיא היא אי בתר מקבל אזלינן לגמרי דשמא אין לחוש אלא שיקבל המקבל שוה פרוטה. והנה מדברים הללו יש סמך לסברת רש"י ז"ל דלעולם לא אזלינן בתר מקדש אלא בתר המתקדשת אלא דהתם נסתפקו בגמרא אי אזלינן בתר האב שהוא המקבל או בתר הבנות שהם המתקדשות. אך מדברי תוס' רי"ד שם בסוגיא נראה שמקיים גירסת הגמרא דאמרינן בתר נותן ועיין בעצמות יוסף שם. (א"ה עיין בספר בני חיי אה"ע סימן מ'). ועיין במ"ש התוספות בריש פרק השוכר את הפועל (דף סב) ד"ה בדמיהם שכל דבריהם מתחילתם עד סופם נעלמו ממני ולא ידעתי כוונתם… 
וראיתי למהרדב"ז ז"ל שנשאל במי שזרק קידושין ללאה ולא היו שוין פרוטה ולא הספיקו להגיע לידה עד שנתייקרו ועמדו על פרוטה מהו בתר נותן אזלינן וליכא פרוטה ולא קא מיחסר ולא מידי הילכך לא קני או דילמא בתר מקבל אזלינן והא איכא פרוטה. והשיב הדבר ברור דבתר דידה אזלינן שהרי אינה מתקדשת אלא משעה שהגיעו המעות לידה וכשהגיעו היו שוין פרוטה ואף על גב דכשנתנו הוא לא היה שוה פרוטה ולא מיחסר ולא מידי מ"מ קני מדין עבד כנעני דאע"ג דלא חסר מידי קני נפשיה האי גברא נמי אף על גב דלא חסר מידי קני להאי איתתא.
ויש לו עוד הרבה פלפולים שם, וראויים לעיון.
וכתב המנ״ח:
מנחת חינוך פרשת בהר מצוה שלו
והנה כתבנו לעיל דכסף הוא דוקא בפרוטה או ש"פ ופמש"פ אינו קנין…
וע' מ"ל פ"ה מה' אישות נסתפק אם קידש אשה בדבר דלדידיה אינו ש"פ ולדידה ש"פ אי מקודשת דבתר דידה אזלינן והוי ש"פ א"ד כיון דלדידי' אינו ש"פ לא יהיב לה מידי ע"ש. וגבי מכירה נמי אפשר לספוקי בכה"ג אם אצל המוכר הוא ש"פ ואצל הלוקח נותן המעות אינו ש"פ אי קוני' בזה. 
אך מכאן יש הוכחה כיון דישראל קונה מעכו"ם בפחות מפרוטה דאצל העכו"ם הוי ממון אף דאצל ישראל הנותן לא הוי ממון מ"מ קנה א"כ ה"ה ישראל מישראל דאצל המוכר המקבל ש"פ ואצל הלוקח הנותן אינו ש"פ קנה דבתר המוכר המקבל אזלינן.
וצ"ע בזה ללמוד מדינים אלו לדיני קדושין.
ולפמ"ש דאזלינן בתר המקנה א"כ אם עכו"ם קנה אצל ישראל בפמש"פ אף דאצל העכו"ם הוי ממון מכל מקום כיון דאינו ממון אצל ישראל המוכר לא קנה הלוקח אך אין ראיה ברורה. 
ויש לעיין בגמרא לקמן:
תלמוד בבלי מסכת קידושין דף ט עמוד א
ת"ר: בשטר כיצד? כתב לו על הנייר או על החרס אף על פי שאין בו שוה פרוטה בתך מקודשת לי, בתך מאורסת לי, בתך לי לאינתו הרי זו מקודשת.
מתקיף לה ר' זירא בר ממל: הא לא דמי האי שטרא לשטר זביני, התם מוכר כותב לו שדי מכורה לך, הכא בעל כותב בתך מקודשת לי.
אמר רבא: התם מעניינא דקרא, והכא מעניינא דקרא, התם כתיב: ומכר מאחוזתו, במוכר תלה רחמנא, הכא כתיב: כי יקח, בבעל תלה רחמנא.
ודא עקא, אם כמו שטר מכירה היא שהמוכר הוא העושה את הקנין וכותב את השטר. והנה בקניינים נתחלקים לשנים, אלו שהמוכר עושה ואלו שהלוקח עושה. משיכה הגבה ושאר קנייני שליטה, הלוקח עושה. אבל קנייני דעת וייחוס, המוכר הוא המיחסו ללוקח והוא הגומר בדעתו, וזה דאמרינן דעת אחרת מקנה. לכן בשטר המוכר כותבו. והיינו התקפת ר׳ זירא, הרי שטר קידושין שטר קנין הוא, וצריך לדמותו למכר. ורבא חולק עליו, התם מעניינא דקרא, והכא מעניינא דקרא, התם כתיב: ומכר מאחוזתו, במוכר תלה רחמנא, הכא כתיב: כי יקח, בבעל תלה רחמנא. ר״ל, בקידושין הגורם העיקרי הוא המקדש ולא המוכר דהיינו האשה.
וא״כ לכאורה אפשר לפתור איבעיא דהמשנה למלך, הלא בזה יחלקו ר״ז ורבא, לר״ז המוכר עיקר ובתר מקבל, לרבא בתר נותן. אלא דז״א, כי צריך אתה לחלק בין קידושי שטר לבין קידושי כסף. אמנם אם קידושי שטר מדין קנין וכדעת ר״ז שהאשה כותבה היינו אומרים בכסף ג״כ בתר מקבל. אך אין ההפך נכון. שכאשר אומר בשטר הבעל כותב, אין אני יכול ללמוד משם לכאן, כי בשטר אפשר שהקידושין פועלים על המעמד האישי והזיקה האישית ביניהם, כי אינו קנין שטר אלא כגט דמיא, והיינו ויצאה והיתה, משא״כ כסף. וכך קיי״ל כרבא, לכן לא נראה להקיש משטר לכסף בזה בהכרח.
אבל מ״מ הרי ראית מתוך הדיון הזה דבאמת הסברה נותנת דבקרקע נלך בתר מקנה דהיינו המקבל את הכסף, כי כן המוכר כותב את השטר.
לעומת זאת בקידושין, הרי ראית כי בשאלה הבסיסית גם זו תלויה. אם כקנין ומכירה, בתר מקבל. אם הדין הוא שהאיש מקדש, דבר אישי הוא, קשור לעולם האהבה והאחוה ביניהם, הרי כתיב כי יקח איש אשה ולא אשה לוקחת איש, א״כ בתר נותן אזלינן. ועוד אפשר בזה דכדברי התורי״ד הוא, דבעי בתר מקבל גם זה לצורך קירוב הדעת שלאשה, אבל המעשה קידושין והמנוף והקיחה עצמה היינו בתר נותן. דהיינו שהבעל צריך לקדש והאשה צריכה להסכים להתקדש. וגם זה דין סמכה דעתה לקמן. ואכן זאת הנראה, דהרי פשיטא דבתר נותן, כי הבעל הוא המקדש, ובבעל תלה רחמנא, אלא דגם בתר מקבל הוא, להסכמתה הנצרכת.
והנה נראה לחלק בין המקדש באיסורי הנאה לבין המקדש בגזל ובההיא דהוקרה עד שהגיע ליד האשה.
דהמקדש באיסורי הנאה, אפשר לומר בזה, אין כאן כסף, ולפיכך אין כאן לא נותן ולא מקבל, אפ׳ מותר לאשה. ואכמ״ל בדין איסורי הנאה. אבל מקרה שהשווי עלה תוך זריקתו לאשה. וכן זו של גזל ויאוש. אפשר לומר, דעצם הנתינה של הכסף בתר נותן, אבל שיעור הנתינה, בתר מקבל. והוא כדין שוה פרוטה במדי. שאף שהתמרה כאן לא שוה מ״מ חפץ נתן לגבי הנותן רק דבעינן שתקבל הנאת פרוטה לגבה. וזה על בסיס דברי האבני מילואים, בם כנראה הניח שפחות משו״פ כסף הוא רק אינו כסף חשוב. ונראה מדבריו קצת שהביא לכך ראיה מהגמרא סנהדרין דבן נח קונה בפחות מש״פ. וכן מוהר״א ז״ל היה מביא ראיה זאת. וגם בא״מ הביא ראיה מן הסוגיא בעירובין דיכול לקנות מגוי בפחות מש״פ, אבל הראיה הזאת אינה חלוטה כי דין עירוב לעצמו הוא (ע׳ הערות מכון ירשלים למנח״ח הנ״ל). דהיינו כי עצם הנתינה בפחות מש״פ נחשב נתינה, רק שאין סמכות דעתה אלא שו״פ. [וכן בגזל, אם נניח שלגזלן יש קנין חלקית, הרי לגבי עצם הנתינה נתן זה, ולגבי הנאת האשה בקבלה הרי בשינוי רשות קנתה.]
ולקמן אמרינן:
תלמוד בבלי מסכת קידושין דף יג עמוד א
כי נח נפשיה דרב אסי, עיילו רבנן לנקוטינהו לשמעתתיה. א"ל ההוא מרבנן ור' יעקב שמיה, הכי א"ר אסי א"ר מני: כשם שאין אשה נקנית בפחות מש"פ, כך אין קרקע נקנית בפחות מש"פ.
אמרו ליה, והתניא: אף על פי שאין אשה נקנית בפחות משוה פרוטה, קרקע נקנית בפחות מש"פ! א"ל: כי תניא ההיא בחליפין, דתניא: קונין בכלי ואף על פי שאין בו שוה פרוטה. 
והיא עוד דוגמא בה משווים בין כסף קרקע לקידושין. אבל זו שהוצרך לחדש כך בשם רב אסי, משמע שאינו דבר ברור, וניתן למחלוקת. ואף שאין מ״ד שיש לקדש אשה בפחות משו״פ. רק שהסתפקו לגבי קנין קרקע שמא בפחות מש״פ נקנה. 
ומ״מ בסוף השווינו, ויש לומר כך בתפיסה הכללית של וכן לענין ממונא. או לומר כדעת הא״מ, דאע״פ שקנין קרקע וקנין אשה מחולקים מאד ולכן הו״א דבקרקע בפחות משו״פ יקנה דהא אפשר דקנין שווי הוא ויש קרקע שישוה פחות מש״פ, או לומר שטקס הקרקע שאינו לקירוב דעת יאפשר גם בפחות מש״פ, אבל חידש רב אסי, דעדיין נצרך לרצון המוכר וגמירות דעתו, ואין זה אלא בפרוטה. ועוד אפשר דחידש רב אסי דאין שם כסף בפחות מש״פ, אבל צ״ע מההיא דסנהדרין.כלל יג. שיראי צריכי שומא
~ שיעורי הרב משה ליכטנשטיין, פרק האשה נקנית ~
7.9.33
I. דאמר חמשין ושוו חמשין	267
II. חפץ שהאשה מתאוה לו	268
III. לדידי שוי לי	270
IV. בכל דהו נמי פליגי	272

[א״ה דע לך שהדברים הנאמרים בהך כללא מניחים בקיעות בדברינו לעיל בכלל ב׳, ובלא הידיעה בו תתקשה ההבנה בכאן.]

מקורות
(א) ז: "ההוא גברא דאקדיש בשיראי…בתליסר". (ב) רמב"ם הל' אישות פ"ז הי"ח ובמגיד משנה שם (=ר"ן על הרי"ף ג: באלפס ד"ה ההוא "ומדברי הר"ם במז"ל...לא אתי למעוטי מידי"). (ג) תוד"ה מנא (תוס' הרא"ש ד"ה אמר רב יוסף). חי' הריטב"א ד"ה ההוא גברא. [אבני מלואים סי' ל"א ס"ק ג' או קצות סי' רמ"ג סוס"ק ד' "ובתוס' פ"ק דקידושין וכו' ".] (ד) רמב"ם הל' בכורים פי"א ה"ז. חי' הרשב"א ד"ה טלית זו, אמר רב אשי. חי' הריטב"א ד"ה ואמר, לעולם. ר"ן על הרי"ף (ד. באלפס) סוד"ה גרסי' "אני מסתפק...אפי' שניהם מודים". (ה) ט. תוד"ה והלכתא (רא"ש סוסי' ח' "ומיהו לא ברירא...לטבעת של קידושין"). חי' הריטב"א ד"ה והלכתא. (ו) שו"ע אה"ע סי' ל"א ס"ב. (*) [מומלץ לשוב ולרענן את סוגיית שוה כסף ככסף [כ״ב VII] שנלמדה בתחילת הפרק (ב.).] 

פתיחה
הסוגיא בכאן חוזרתנו לדון בדין שו״כ ככסף. אמרינן:
תלמוד בבלי מסכת קידושין דף ז עמוד ב
ההוא גברא דאקדיש בשיראי, רבה אמר: לא צריכי שומא, רב יוסף אמר: צריכי שומא. 
אי דאמר לה בכל דהו כולי עלמא לא פליגי דלא צריכי שומא.
אי דאמר לה חמשין ולא שוו חמשין, הא לא שוו.
כי פליגי דאמר חמשין ושוו חמשין, רבה אמר: לא צריכי שומא, דהא שוו חמשין; רב יוסף אמר: צריכי שומא, כיון דאיתתא לא בקיאה בשומא לא סמכה דעתה.
ויש להדגיש, דאין אנו דנים בהלכות ספקות וחסרון ברירה, דהא מילתא דאפשר לברר הוא. ומ״מ ברירה למפרע לא תועיל לן, כי צריכים דעתה בשעת מעשה. וכן פירש״י צריכי שומא, וכיון שלא שמאום תחלה אינה מקודשת ע״כ. וכן בתוס׳ ד״ה ורב יוסף אמר צריכי שומא, קודם קידושין קאמר כדפי' בקונטרס וכו׳.
ותמיד אפשרנא לבאר הסוגיא כהולכת סוחר סוחר דיני אומדנות. מחלוקת אם סמכה דעתה אם לא. וכן כתב הריטב״א:
חידושי הריטב"א מסכת קידושין דף ז עמוד ב
ההוא גברא דקדיש בשיראי רבה אמר לא צריכי שומא וכו' איכא דאמרי בכל דהו נמי פליג רב יוסף. פי' אפילו אמר לה בכל מה שהן בין הרבה בין מועט דמכל מקום כסבורה ששוין הרבה ומתקדשת על דעת כן ויהיו קדושי טעות, ורבה סבר דלא מחתה נפשה [נ"א: אלא] למה שהן בין רב למעט.
וממ״ש ויהיו קדושי טעות תבין שיטתו בסוגיא.

I. דאמר חמשין ושוו חמשין
והנה לא נתברר מתוך הסוגיא מהו לגבי ממונא. והנראה, דבקנין שווי, אלמה לא שיקנה בלא שומא, הרי השווי ניתן, וישנה שווי תמורת שווי. אכן אם יעלה ספק בדבר נלך לשמאי לברר אותו. אבל אינו נראה שמצריך לשמאי בשעת מעשה. וכן בכסף טקסי, הלא הכסף יש כאן אפ׳ לא יתברר ערכו הבדיוקי בשעת מעשה. רק בכסף של קירוב הדעת יש מקום לדון ולומר, צריכים ידיעה גמורה של שניהם המסכימים ודעתם מתקרבים זא״ז בשעת מעשה ממש.
וכבר הבאנו וביארנו (כ״ב VII א) מח׳ הרמב״ן והתוס׳ בריש מכילתין לגבי מקור דין שו״כ, שכתבו התוס׳ ששו״כ נלמד מע״ע ונזיקין בבנין אב משני כתובים, וכתב הרמב״ן שאין צורך כלל למקור אלא סברה היא, למה שלא תועיל ככסף כאשר שניהם מסכימים. וכאשר הזכרנוה ביארנוה ואמרנו (שם סעיף ב) שככל שתראה קנין הכסף מדין שווי, הרי דברי הרמב״ן נראין, כי השווי גלום בחפץ זה, ונתחלף סו״ס. אך דא עקא, כי האומר קידושי כסף מדין שווי משתקין אותו (במחכ״ת הר״ב הא״מ הנשגבה). אכן כאשר יראה הכסף כסמלי הרי מסתברה לדרוש דוקא כסף ולא שו״כ מלבד ילפותא מסויימת, ודברי התוס׳ נראין (כד ביארתי שם). לכן מאז כבר ביארנו (שם סעיף ג) דעת הרמב״ן דס״ל כסף קידושין מדין סמכה דעתה קונה, ואם כן שו״כ עדיפא מכסף, ויביאו לגמירות דעת מעליא.
ויראה לומר, דהיא מחלוקתם של רב יוסף ורבה. דרב יוסף שהצריך לידיעת השווי מראש, ומדין סמכה דעתה, כנראה ס״ל דכסף מדין קירוב הדעת היא, ומהסכמתה מתקדשת, ואפ׳ ישנה הכסף ככל שלא סמכה דעתה קידושין אין כאן. אך אכן לא פליג כד אמר בכל דהו, הטעם כי אז לא מעוניינת היא בכסף. ורבה חולק וס״ל דהיינו קידושי כסף מדין קנין כסף טקסי ומכיון שכסף יש כאן קידושין יש כאן.
ר״ל, דבזה גופא נחלקו רבה ורב יוסף. שלדעת רבה שו״כ היינו ככסף ולא כחפץ, וכדעת התוס׳ יצטרך לילפותא מיוחדת ללמוד דשו״כ ככסף, ולכן לא צריכים שומא מראש כי כאשר העברת הסכום הנכון הגלום בחפץ ששוה הכסף הרי הקנין נעשה. וכן נראה ודאי דבמכר לא בעינן שומא מראש. אבל לדעת רב יוסף הקידושין בכסף היינו הסכמה נפשית, ושו״כ פועל כחפץ שעל גביו מתבטא גמירות וקירוב דעתה. ולכן בעינן מראש ידיעתה בדיוקת באופי החפץ שהיא מתקדשת בו, כי לדעת רב יוסף אין השווי של החפץ הענין אלא הסכמת האשה היא עיקר הקידושין, ולכן ישים קפידא גדולה על סמיכות דעתה. וכדברי הרמב״ן שהבאנו לעיל לא יצטרך לילפותא לדין שו״כ דכל שסמכה דעתה בו יקנה. ולפ״ז רבה מתמוקד בפן הממוני של הקידושין ורב יוסף בפן האישי.
(העתקתי והעברתי מלקמן:) ולחזור ולסכם הדברים. דעת רבה דלא בעינן שומא בשעת מעשה, וכמכר דמיא, דלא בעינן ידיעת המוכר לשווי מדויק של התשלום בשעת מעשה, אלא ככל שכן שוה סגי. רק רב יוסף מחלק בין מכר לקידושין וחידש שבקידושין בעינן ידיעת האשה השווי המדויק ע״פ שמאי בשעת הקידושין. ולדעת רבה יעלה שקידושי כסף פועלים ככסף טקסי סמלי. והטעם כפי הנראה, כי האשה מתקדשת ע״י קירוב הדעת, ולא ע״י שווי וגם לא ע״י כסף קנין סמלי. וייתכן שלא נחלקו ברמה עיקרונית אלא בדיני אומדנא, דס״ל לרבה שלא קפידא על שינוי קל בשווי, ורב יוסף ס״ל שכן מקפידה על כזו. וכן דעת ר״ת.

II. חפץ שהאשה מתאוה לו
אולם בוא תראה דברי הרמב״ם:
רמב"ם הלכות אישות פרק ז הלכה יח
אמר לה הרי את מקודשת לי בבגדים אלו שהן שוין חמשים דינרים והיו של משי וכיוצא בהן שהאשה מתאווה להן, אם היו שוין חמשים הרי זו מקודשת משעת לקיחה, ואינן צריכין שומה בשוק ואחר כך תהיה מקודשת כדי שתסמוך דעתה אלא הואיל והן שוין כמו שאמר לה הרי זו מקודשת משעה ראשונה, ואם אינן שוין אינה מקודשת. 
פסק כרבה, אך מ״מ חידש חידוש בדעת רב יוסף שגם לדידיה תתקדש לאחר שומא. כי מחלוקתם לא נגעה אלא אם מקודשת משעת לקיחה או לא כי אלא משעת שומא. וכתב ה״ה:
מגיד משנה הלכות אישות פרק ז הלכה יח
אמר לה הרי את מקודשת וכו'. בגמרא (דף ז') ההוא גברא דקדיש בשיראי… ומלשון רבינו נראה שהוא מפרש דאפילו רב יוסף לא אמר שיהיו הקידושין בטלים כיון שלא נשומו קודם קבלתה כמו שפירש"י ז"ל אלא שאינן חלין עד שיהיו נשומין ומ"מ לענין דינא לא נפקא לן מידי דהא איפסיקא הלכתא דשיראי לא צריכי שומא.
וממ"ש רבינו והיו של משי וכיוצא בהם שהאשה מתאוה להם נראה שהוא סבור שאין הדין כן בכל דבר וזהו שאמרו שיראי לא צריכי שומא ולא אמרו כל מידי לא צריכי שומא.
ויש מפרשים אחרים שאמרו דדוקא שיראי ששומתן ניכרת אבל באבנים טובות ומרגליות שאין שומתן ניכרת ויש אחת שוה כפלים מחבירתה צריכות הם שומא: 
ודעת הי״מ כאן היא של ר״ת מובא בתוס׳:
תוספות מסכת קידושין דף ט עמוד א
ואומר ר"ת דאתא לאשמועינן דדוקא שיראי הוא דלא צריכי שומא לפי ששומתן ידוע קצת ואין רגילין לטעות בו כל כך אבל שאר דברים כגון אבנים טובות ומרגליות שיש שאינם טובות אלא מעט ורגילים לטעות בהרבה יותר משוויים צריכי שומא משום דלא סמכה דעתה ולפיכך נהגו העולם לקדש בטבעת שאין בה אבן.
לפ״ז חזרנו לדון בדיני אומדנא ומח׳ מציאות, אי סמכה דעתה או לא, דבשיראי דוקא נוכל לאמוד דעתה דסמכה כי אין רגילין לטעות בו הרבה, אבל במרגליות לא. וא״כ הרי ברמה העיקרונית גם רבה מודה לרב יוסף ששומא נצרכת, רק שחולק לגבי אומד דעתה דאשה דס״ל דבדבר ששומתו ידוע קצת סמכה דעתה גם בלי שומא.
אבל דעת הרמב״ם לא כן, אלא כתב דבריו לגבי משי וכיוצא בהן שהאשה מתאווה להן. ואפשר לבאר דין שהאשה מתאווה להן שבטח תסכים וכאלו אמר כל דהו. אבל היותר נראה הוא שיש שני מסלולים שונים בקידושי כסף ובעולם הקידושין, כאשר נפרש קמן.
ונחזור לדבר המנהג [מובא ברמ״א לא:ב] כד מקדשים בטבעת ששואלים לאשה אם תתרצה אפ׳ לא שוה אלא פרוטה, ומזה נמצא שהרי אין האשה מתקדשת בשווי הטבעת כלל אלא בטבעת עצמה [ואמת אילו היה נותן לה שווי הטבעת בכסף רב הסיכוי כי לא תתרצה]. וא״כ באמת הרי האשה מתקדשת בחפץ לא בכסף. וכן אפשר כי אם הכסף אינו אלא דבר לבטא גמירות דעתה והסכמתה להתקדש אזי שו״כ עדיף מכסף, וכבר הצענו זאת פעם (כ״ב VI ג).
ונראה לומר דדוקא כאשר החפץ הוא חפץ שהאשה מתאוה לו, אז דנים בקידושי חפץ, שהיא רוצה בשימוש של החפץ ולא בשוויו. אבל בשאר חפצים, הרי היא מתקדשת לפי שווים. והיינו מה שכתב ה״ה וממ"ש רבינו והיו של משי וכיוצא בהם שהאשה מתאוה להם נראה שהוא סבור שאין הדין כן בכל דבר ע״כ, דדוקא בחפץ שהאשה מתאוה לו היא מתקדשת בלא שומא. והיינו דעת הרמב״ם, כי כאשר היא מתקדשת בחפץ והיא מתאוה לחפץ זה, לא בעינן שומא, שהרי אין ערך הכסף המקדש אלא החפץ עצמו הוא המקדש, דהיינו חפץ כל דהו. אבל, כאשר מתקדשת בחפץ שאינה מתאבה לו, הרי בשוי החפץ היא מתקדשת, ואזי לא תתקדש עד שעת בירור אותו השווי, כי מעשה קידושין איתא, אך חלותו אין כאן עד שיתברר השווי המתבקש.
ואמנם כבר ביארנו מה שלדעתינו (סימן I) דבזה גופא נחלקו רבה ורב יוסף, דרב יוסף ס״ל קידושי כסף מדין קירוב הדעת הם, ורבה ס״ל דמדין כסף טקסי הם.

III. לדידי שוי לי
הנה בהמשך הגמרא אמרינן:
תלמוד בבלי מסכת קידושין דף ח עמוד א
מנא אמינא לה? דתניא: מכסף מקנתו בכסף הוא נקנה, ואינו נקנה בתבואה וכלים. האי תבואה וכלים היכי דמי? אילימא דלא מקנו בהו כלל, ישיב גאולתו אמר רחמנא, לרבות שוה כסף ככסף! ואי דלית בהו שוה פרוטה, מאי איריא תבואה וכלים? אפי' כסף נמי! אלא לאו דאית בהו שוה פרוטה, וכיון דלא קייצי לא.
ואידך? ה"ק: בתורת כסף הוא נקנה, ואין נקנה בתורת תבואה וכלים, ומאי נינהו? חליפין.
ולרב נחמן, דאמר: פירות לא עבדי חליפין, מאי איכא למימר? אלא, לעולם דלית בהו שוה פרוטה, ודקאמרת: מאי איריא תבואה וכלים? אפי' כסף נמי! לא מיבעיא קאמר, לא מיבעיא כסף, דאי אית ביה שוה פרוטה אין, אי לא לא, אבל תבואה וכלים, אימא מדמקרבא הנאתייהו גמר ומקני נפשיה, קא משמע לן.
ועוד שם:
אמר רב יוסף: מנא אמינא לה? דתניא: עגל זה לפדיון בני, טלית זה לפדיון בני לא אמר כלום; עגל זה בחמש סלעים לפדיון בני, טלית זו בחמש סלעים לפדיון בני בנו פדוי; האי פדיון היכי דמי? אילימא דלא שוי, כל כמיניה? אלא לאו אף על גב דשוי, וכיון דלא קייצי לא.
לא, לעולם דלא שוי, וכגון דקביל כהן עילויה; כי הא דרב כהנא שקיל סודרא מבי פדיון הבן, אמר ליה: לדידי חזי לי חמש סלעים.
אמר רב אשי: לא אמרן אלא כגון רב כהנא, דגברא רבה הוא ומבעי ליה סודרא ארישיה, אבל כולי עלמא לא; כי הא דמר בר רב אשי זבן סודרא מאימיה דרבה מקובי, שוי עשרה בתליסר. 
ובפשטות הגמרא הרי כבר החלפנו לדון בלישנא בתרא. אבל כתבו התוס׳ מנא אמינא לה דתניא עגל זה, ללישנא קמא מייתי ראיה עכ״ל. והיה אפשר לומר דלשני לישני קא מייתי ראיה.
והנה למסקנא אוקימנא לרבה לעולם דלא שוי וכגון דקביל כהן עילויה. ואפשר דאף רב יוסף יסכים לאוקימתא זו. ומ״מ, הרי לרבה ניתן לפדות הבן בעגל שוה פחות מה׳. ולפי דברי התוס׳ דבלישנא קמא דנינן יש להעלות שכן הוא בקידושין, אם קיבלה עלויה אפ׳ אינו שוה חמישים מתקדשת, כי לדידה חזי לה. ועכצ״ל כי אין מרכיב האובייקטיבי הנדון אלא מרכיב הסובייקטיבי. שהרי אין הגיון לומר לדידי שוי לי ממש שישוה החפצא כערך שחישב, דהיאך ישפיע זה על שוי האובייקטיבי של החפץ, רק המשמע בדין לדידי שוי לי, שאין השווי הענין, אלא החפץ הוא מנוף לגמירות דעת המתקדשים. ואמנם פלא עצום זה שיועיל לגבי פדיון הבן, וכן הקשה האבני מילואים במקומו [לא:ג וכן בקצות רמג:ד בסופו]. אבל לגבי קידושין הרי מוסבר זה שאין פן האובייקטיבי הנדון ואפ׳ אינו שוה כך אובייקטיבי כאשר האשה ברמה סובייקטיבי מקבל ומסכים לקידושין מתקדשת. והטעם כי אין הכסף מקדשה בשוויו אלא כדי לבטא קירוב דעת, כמש״נ הרבה פעמים. ויוצא מזה חומרא, שאם לא סמכה דעתה אינה מקודשת. ויוצא מזה קולא, דאפ׳ לא שוה אם סמכה דעתה מקודשת. ועוד נפק״מ לזה דננו בהם במקומם [כמו מה שלדעת הרמב״ם צריכים כסף של הנאה, חפץ פחות מש״פ, ועוד]. [וכל זה לשיטתייהו דהתוס׳ בשם ר״ת דלעיל (II) שברמה עיקרונית רבה מסכים לרב יוסף, רק חולקים בדיני אומדנא. והדברים חלקים יותר כאשר תניח שגם רב יוסף מקבל האוקימתא לבסוף.]
ותפנה אל דברי הר״ן:
הר"ן על הרי"ף מסכת קידושין דף ד עמוד א
ומש"ה אני מסתפק במקדש בדבר שאינו שוה פרוטה אי מציא אמרה לדידי שוה. דאפשר דכיון דלא שוה מידי לאו כל הימנה לתת עליו תורת כסף והכא שאני דכיון דודאי ממונא הוא כי אמר לדידי שוה לי מהני.
איברא, ייתכן לפרשו דוקא לפי לישנא בתרא.
(הוספה מהשיעור שהועבר למחר:) ועדיין לא ביארנו אם כדברי התוס׳ ונדון בלישנא קמא, היאך יהיה הדין כן בפדיון הבן. וגם איך יביא רב יוסף ראיה לדבריו מברייתא בפדיון הבן, דאפ׳ יהיה ככה בפדיון הבן, היכי ילפינן מיניה, והלא יש לחלק ולומר שהכסף בקידושין הוא מדין אחר. אמנם בלישנא בתרא שם נידון בגדר חפצא של כסף (מבואר לקמן IV), אי בעינן דקייץ, יש ללמוד מגדר כסף בפדיון הבן לגדרו בקידושין. 

IV. בכל דהו נמי פליגי
ובלישנא בתרא אמרינן:
תלמוד בבלי מסכת קידושין דף ז עמוד ב
איכא דאמרי: בכל דהו נמי פליגי, רב יוסף אמר: שוה כסף הרי הוא ככסף, מה כסף דקיץ, [ח.] אף שוה כסף נמי דקייץ. 
כאן אין דרישה של מודעת לבד אלא של קייץ. והנה רגילין אנו להזכיר ענין יסוד של חפץ ושווי, שני הפנים שיש לכל חפץ. ועיין דברינו בזה לעיל (כ״ב II ב). ובא רב יוסף לומר, כי החפץ בברירת מחדל אינו אלא חפץ, וכל שעוד לא נשום שוויו, אין שוויו נמצא אצלו, ואינו לא כסף ולא שוה כסף, אלא פן החפץ בעלמא הוא דאיכא ואין שוויו אלא בכח ולא בפועל, עד שיגדירו מחדש בשומא ויוגדר בשוויו כשוה כסף. ומשל לחנוני ששם מדבקת מחיר על חפץ, נהפך מחפץ לשוה כסף. ורבה יכול לחלוק משני הנחיות, או כי ס״ל שכבר מראש החפץ יש לו גם פן החפץ גם פן השווי. או כי ס״ל כדברינו בקידושי כסף שהם מקירוב הדעת מתקדשים ואפ׳ בחפץ כל דהו בעוד שוויו טמון.
ואמת כי ישנן שתי דרכים בזה. הראשונה כדאמרן לעיל, שאין פן השווי שבחפץ נמצא עד השומא לפי רב יוסף. השנייה נמשך מתוך דברי התוס׳ בריש מכילתין  (ב. ד״ה בפרוטה, נתבאר לעיל [כ״ב VII א]) ולפיהם בעינן חפץ של כסף לקנין כסף, והחפץ הנדון אינו חפצא של כסף אף שגם שוויו גלום בו הנה מ״מ אינו מטבע, וקנייני כסף בחפצא של כסף נעשים. וזה מלבד ריבוייא דקרא בע״ע דשו״כ ככסף. ומ״מ לא מרבינן מינה אלא כעין מטבע דיהוי חפצא של כסף. וס״ל לרבה טעמא דהך ריבויא דשו״כ הוא מיכולת הדבר השו״כ לפעול כעין מטבע מסורבל, דכשם שיכול המשלם מנה לשלמו באלפי איסרין או ברבבי פרוטות אף שלצורך זה מטבעות גרועות הן נחשבות כי מטבעות הן מכל מקום, כן הוא הדין בסובין ושאר חפצי שוה כסף, כמטבעות גרועות הנה חשיבות. וזה גם בלא שומא. וחולק עליו רב יוסף, כי אין זה חפצא של כסף כלל, ואין זה נקרא מטבע מסורבל, ואין לך בו אלא שוויו כאשר יישום. ולפי נוסח זה מודה רב יוסף ששווי החפץ בנמצא גם קודם השומא דלא כדברינו לעיל בנוסחא ראשונה. רק שאינו נחשב כחפצא של כסף דהיינו כמטבע עד שיישום. כי כאשר השמאי נותן עליו מחיר מסויים הרי הוא מוגדר מחדש כחפצא של כסף השוה הסכום הנכתב עליו.
ואפשר לומר, שני הנוסחות הללו תלויות על אותה נקודה העמוקה בדין קידושי כסף אשר שנינו וחזרנו בה המון פעמים. כי הצורך במטבע דוקא לקידושי כסף מניח דין כסף טקסי. אך אם מקירוב הדעת האשה מתקדשת סביר שלא נצריך חפצא של כסף אלא דבר של חשיבות השוה כסף שיקריב דעתה לו מהנאתו.
לכן גם בנוסח השני יכול רבה לחלוק משני פנים, או כדברינו בו, כי ס״ל דגם שו״כ נקרא חפצא של כסף רק מטבע מסורבל הוא נקרא, או כי ס״ל שאין צורך במטבע דוקא כלל אלא דבר של שווי.
(הוספה מהשיעור שהועבר למחר:) ולפי זה תומר בדעת הרמב״ם כפי ביאורנו (לעיל II) שבחפץ שאינה מתאוה לו מתקדשת מדין ממונו משא״כ בחפץ שמתאוה לו מתקדשת מדין החפץ, ורבה מודה לרב יוסף בחפץ שאינה מתאוה לו, וא״כ הטעם דאינה מתקדשת כדאמרן או כי אין השווי בנמצא או כי אין זה מטבע. וצ״ע במה דס״ל להרמב״ם דמתקדשת לאחר שומא (ג״ז שם). וצריך אתה לומר לדעתו של הרמב״ם שמעשה הנתינה מספק גם קודם היותו מטבע או קודם היות שווי גלוי, רק שאין החלות כאן עד שיהפך למטבע שיתגלה שוויו בעת השומא. ואכמ״ל, ונדון בזה שוב בהגעתינו לפרק השלישי, שם נדונו דיני תנאי בקידושין.
(הוספה מתחילת השיעור ראשון לכלל הבא:) יש להעיר במה שכתב הרא״ש בתוספותיו:
תוספות הרא"ש מסכת קידושין דף ה עמוד א
מה לכסף שכן פודין בו הקדשות. וא"ת וניליף משוה כסף כגון קרקעות שאין פודין בם הקדשות ומעשר שני כדתנן בפ' יש בכור ולא הקדשות בכל אלו ומעשר שני בעי כסף צורה, וי"ל דשמא אין אשה נקנית בקרקע.
ואפי' את"ל דנקנית י"ל כיון דמכח כסף היא מתקדשת שייך למיפרך שכן פודין בו הקדשות, ועי"ל מה לקרקע שכן קונה מטלטלים באגב.
ונראה לפרש בדעת האת״ל, כי מחולק כסף משוה כסף, ושני קטיגוריות הן, ואי אפשר לפרוך הק״ו בדין כסף מדבר שישנו בשוה כסף. אך ס״ל לתירוץ ראשון ששוה כסף ככסף הוא. [א״ה כוונתו בהקשרת זה להנאמר לעיל, כי אם השו״כ פועל מקידושי חפץ וקירוב הדעת ומחולק הוא בזה מכסף עצמו שמקדש מדין כסף טקסי וכדברינו ברמב״ם לעיל (סי׳ II) אזי תומר שהשו״כ מחולק מהכסף. אך אם גם השו״כ מקדש מתוך שוויו, או כי שני פנים הם לחפץ תמיד, שוויו וחפץ שבו, או כי החפץ פועל כמטבע מסורבל, וכדברינו לעיל (בסימן זה), אזי אין חילוק. ועוד אם גם הכסף עצמו פועל מדין קירוב הדעת ג״כ אין לחלק.]

❖                      ❖                      ❖
נספח
קהלת יעקב להר״י מליסא אה״ע לא:אכלל יד. קידשה במשכון
~ שיעורי הרב משה ליכטנשטיין, פרק האשה נקנית ~

א.
I. המקדש במשכון	278
ב.
II. קנין משכון בתחומים שונים	284
III. בשעת ושלא בשעת הלותאו	291
ג.
IV. רמת קנין המלוה במשכון	296
מקורות
(א) משכון אין כאן. ח. (למטה) "אמר רבא אמר רב נחמן...משכון אין כאן"; ח: "בני רב הונא...נסכא אין כאן". רש"י, תוד"ה מנה. רא"ש סי' י', עד "ממון בגוף החפץ הזה". חי' הרמב"ן ד"ה מנה. חי' הריטב"א ד"ה אמר רבא. (ב) משכון דאחרים. דברים כ"ד:י-י"ג. שבועות מ"ג: "אמר שמואל...לא פליגי דאית להו דרבי יצחק". ב"מ פ"א: רש"י ד"ה ישבע, אבל הלוהו, כאן שמשכנו. ב"מ מ"ח: "לימא כתנאי...לזכרון דברים בעלמא" (שבועות מ"ד. תוד"ה מאי). ב"ק מ"ט: "אמר רבה משכונו של גר...קנה את השאר". (ג) מקודשת במשכון דאחרים. קידושין ח: "התם במשכון דאחרים...שקונה משכון". תוד"ה משכון דאחרים. גיטין ל"ז. תוד"ה שאני, בעיקר בסופו "ומיהו בפ"ק דקידושין וכו' ". קידושין ח: חי' הרמב"ן ד"ה במשכון דאחרים. רמב"ן במלחמות פסחים ל"א: (ט: באלפס) "וקצורו של רבינו...וקנו מידו". קידושין ח: חי' הריטב"א ד"ה איתיביה. (ד) משכנו בשעת/שלא בשעת הלואתו. ח: תוד"ה משכון דאחרים. ב"ק מ"ט: תוד"ה משכונו. בעה"מ פסחים ל"א: (ט: באלפס) מתחילתו עד "ושפיר אקדיש ושפיר זבין". רמב"ן במלחמות שם מתחילתו עד "בפרק שבועת הדיינים". ב"מ פ"ב. חי' הרמב"ן ד"ה משכנו בשעת הלואתו. (ה) חיוב המשכון. ח: תוד"ה מנין. רש"י ב"מ פ"ב. ד"ה שקונה משכון. שבועות מ"ד. בעה"מ (כ"ה. באלפס) ד"ה כתב הרי"ף ז"ל. רמב"ן במלחמות שם (או בחי' הרמב"ן ב"מ פ"ב. ד"ה והכא). ש"ך חו"מ סי' ע"ב ס"ק ט' מתחילתו עד "אלא ודאי קונה אותו קנין גמור והוי כשךלו" (כ12 שורות מתחילת הקטע); שם (בערך במחצית), "סוף דבר איני רואה...וקבל מעותיו כבר ודו"ק". [נתיבות שם, ס"ק ה' עד "שנקנה לה החוב במכירת המשכון מקודשת"]. (ו) [ב"ק מ"ט: שטמ"ק ד"ה והרא"ה ז"ל כתב, מ"אבל במשכון שעיקרו ודאי לבעלים וכו' ". מאירי ד"ה משכונו. מחנה אפרים הל' זכיה מהפקר סי' ט' ד"ה תשובה, וראיתי בתשובות.]א.
9.9.33
I. המקדש במשכון	278
א. שיטות הראשונים
ג. משכון לזכרון דברים ומשכון הנקנה
ד. משכון כהתחייבות יש מאין
ה. משכון כקנין חלקי

I. המקדש במשכון
א. שיטות הראשונים
הנה אמרינן:
תלמוד בבלי מסכת קידושין דף ח עמוד א
אמר רבא אמר רב נחמן: אמר לה התקדשי לי במנה, והניח לה משכון עליה אינה מקודשת, [ח:] מנה אין כאן, משכון אין כאן. 
איתיביה רבא לרב נחמן: קידשה במשכון מקודשת! התם במשכון דאחרים, וכדרבי יצחק, דאמר רבי יצחק: מנין לבעל חוב שקונה משכון? שנאמר: ולך תהיה צדקה, אם אינו קונה צדקה מנין? מכאן לבעל חוב שקונה משכון. 
ומה שאמרו מנה אין כאן, דבר מובן וברור הוא, אך מה שאמרו משכון אין כאן, בו גם ההבנה אין כאן בגלוי. פירש״י:
רש"י מסכת קידושין דף ח עמוד ב
מנה אין כאן. הלכך משכון אינו שוה (כאן) כלום שאין המשכון מתנה. 
ועדיין אינו ברור כפי צרכו. אכן המשמעות מדבריו ששוב אין אנו דנים בדיני אומדנא אלא דבר עיקרוני, אמת משכון אין כאן. אך צ״ב מדוע.
וכתבו התוספות:
תוספות מסכת קידושין דף ח עמוד ב
מנה אין כאן משכון אין כאן. פי' ואינה מקודשת לפי שהאשה נקנית בכסף והכסף אינו בעין היאך יקנה שאין המשכון תחת הכסף כיון שלא ישאר ביד האשה. ודאי אי אמר לה התקדשי לי במשכון זה והמשכון יהיה שלך פשיטא דמקודשת.
משמע מדבריהם, שעיקר החסרון בכוונתו נמצא. שמכיון שלא כיון לקדשה במשכון אינה מקודשת. לכן כתבו ודאי אי אמר לה התקדשי לי במשכון זה והמשכון יהיה שלך פשיטא דמקודשת ע״כ. וזה שלא כפי משמעות דברי רש״י כאשר כתבנו.
עוד כתבו:
תוספות מסכת קידושין דף ח עמוד ב
וכמו כן אם אדם אומר לחבירו אתן לך מנה במתנה והניח לו משכון עליה לא קנה המנה במשיכת המשכון ואין לחלק בין מתנה לקידושין 
ועסק הרא״ש בזה:
רא"ש מסכת קידושין פרק א סימן י
יש מפרשים דהיינו דוקא בקנין אשה ועבדים כי ההיא עובדא דאמתא דבסמוך וכן בקרקע לפי שנקנין בכסף ואין כאן כסף שיוכל לקנות שאין המשכון קנוי שלא נתנו לה זכות בגופו. אבל אם אדם נותן מתנה לחבירו ונתן לו משכון בשביל המתנה משיכת המשכון כאילו זכה במתנה. ומביא ראיה…
וליתא, דאין חילוק בין מתנה לקידושין, וטעם אחד לכולם, לפי שאין המשכון משועבד לכלום, משום דאדם יכול לשעבד נכסיו לדבר שנתחייב בו. אבל בדבר שלא נתחייב לא חל שיעבוד על נכסיו ובמתנה שאמר ליתן לו לא נתחייב בה ולא יתחייב בה לעולם לפי שיכול לחזור בו. לפיכך לא נשתעבד לו המשכון במשיכתו.
ונראה מדבריו שחולק על דעתם של התוס׳, כי לפיהם ברמה עיקרונית יכול אדם לקדש במשכון רק שאין הכוונה נכונה, אבל לדבריו גם ברמה עיקרונית לא תתקדש במשכון, אפילו יומר לה התקדשי לי במשכון זה והמשכון יהיה שלך אינה מקודשת. שהרי בדבר שלא נתחייב לא יחול שיעבוד על נכסיו, ר״ל, שאין יצירת חיוב אלא בהלוואה שיש העברת מעות עם המשכון. ובנדון דידן אין זה שם.
א״כ ג׳ דעות לפנינו, דעת התוס׳ דברמה עיקרונית גם אשה מתקדשת גם ממון מתחייב במשכון, דעת הרא״ש ששניהם לא, ודעת הי״מ שברא״ש שמקצת קניינים נעשים במשכון ומקצתם לא.
והי״מ שהזכיר הרמב״ן איתם:
חידושי הרמב"ן מסכת קידושין דף ח עמוד ב
מנה אין כאן משכון אין כאן. משמע לי דהכי פירושא כיון שהוא אינו מקדשה בגופו של משכון אף על פי שאמר לה קני אותו לשעבוד מנה וקנתה, אין כאן משכון כלומר שאינו קונה בה דהויא ליה כהלואה, דליתא בעין, הואיל ומנה אין כאן. לפיכך אינה מקודשת, וחוזר ונוטל משכונו ממנה, וכן באמתא שאין עבד כנעני נקנה במלוה כדאיתא לקמן במכילתין (מ"ז א') ושוין במכר שזה קנאו ואי מלוה להוצאה נתנה במה קנאו.
ואף על גב דהא מלתא לאו כמלוה, דבידה הוא, מ"מ משמע באומר לאשה הריני חייב לך מנה בקנין והתקדשי לי בו שאינה מקודשת, וכן במכר לא קנה, דשעבוד ברשות לוה הוא, והיינו טעמא דמלוה.
אבל אומר לחבירו הריני חייב לך מנה, כלומר מחייב אני עצמי לך במנה, וקנה כלי למשכון עליהם, מכיון שמשך, קנה כליו לשעבודו.
והרב אב"ד ז"ל כתב משכון אין כאן דלא קניא ליה במשכון במידי, דמאי יהבא ליה דקניא ליה משכון, וצ"ע.
והקצות טען שהרב אב״ד שיטתו כהרא״ש, אך יש מחלקים ביניהם, ואכמ״ל.
ג. משכון לזכרון דברים ומשכון הנקנה
והנה המשכון יכול להתפקד באחד משני תפקידים. הראשון כהבטחה לתשלום, שלא יברוח, אך אין כוונה מעולם לקנותו למלוה רק ללחוץ על הלוה שיחזור אליו עם הכסף. וזה מה שקראו רבותי לזכרון דברים בעלמא [ב״מ מט.]. ומשלו בימינו למי שנתן תעודת זהות משכון על שאלה, אין מעולם כוונת המשאיל לקנות התעודה לשימושיו. מאידך יש משכונים שהכוונה בהם לפעול כתמורת תשלום אם לא ישלם יהיה המשכון של מלוה. וזה מה שעושים אלו הקרויים פא״ן ברוק״ר. ובעברית, מַשׁכּוֹנַאי. 
ובזה יש לדון בקידושין, דהנה אם לזכרון דברים בעלמא הוא, ברור שאין כאן קידושין דמשכון אין כאן. אבל כאשר המשכון בא בקנין ממש, יש לומר מקודשת. והנה כבר הקשה רבא לרב נחמן בסוגיין מהא דתניא קידשה במשכון מקודשת, ומשני, התם במשכון דאחרים וכדרבי יצחק דאמר רבי יצחק מנין לבעל חוב שקונה משכון שנאמר ולך תהיה צדקה, אם אינו קונה צדקה מנין מכאן לבעל חוב שקונה משכון. ע״כ. והיינו כוונת רב יצחק דבעל חוב קונה משכון, כי המשכון הזה לצורך תשלום גיבוי. וראוי שתהיה מקודשת בכזה. [אף דיש לפקפק גם בכזה כאשר נבאר לקמן (IV ד-ה).]
וא״כ מובנים דברי התוס׳ במה שכתבו ודאי אי אמר לה התקדשי לי במשכון זה והמשכון יהיה שלך פשיטא דמקודשת ע״כ, דאם יפרש ויאמר שהמשכון הוא סוג הנקנה לבעל חוב יוכל לקדש בו.
ד. משכון כהתחייבות יש מאין
אבל הרא״ש חולק על זה, כי ס״ל דאי אפשר לייצור משכון יש מאין. דהנה מצב הסתמי של משכון אינו ביש מאין אלא המלוה נתן ללוה כסף ובתמורת זו קיבל משכון, וזה יציר המשכון דרך מציאות אובייקטיבית של תמורת שווי בחפץ. או כי חידשה תורה דין קנין משכון בחוב דוקא. ובכל מצב אחר אין לך אלא הבטחה וזכרון.
ואפשר דהיינו פירוש לפירוש רש״י, מנה אין כאן הלכך משכון אינו שוה (כאן) כלום וכו׳, דמכיון דמנה אין כאן אין דבר להתחייב בו ולפיכך משכון אין כאן.
וכל זה איננו שוה לרמב״ן לקידושין, אף דיהני לגבי ממונא. והטעם, כי אף אם ביכולת המשכון לייצור התחייבות אין האשה נתקדשת בהתחייבות אלא בקנין ממש. וההתחייבות דבר נשפית הוא שהאדם מתחייב נפשו לעשות דבר פלוני, ואין זה נקרא קנין. וכן כתבו התוס׳ הראשון לפרק אע״פ [כתובות נד:] דאע״פ שאין אדם מקנה דבר שלא בא לעולם אדם מתחייב נפשו בדבר שלא בא לעולם דהא נפשו בעולם הוא, ע״ש. [א״ה וע׳ לעיל כ״ג IV ב].
ומושג ההתחייבות הלא פיגשנוה מקדם כד עסקנו בדין ערב, דכפי פשטו דין הערב הוא התחייבות נפשית של הערב לשלם למלוה [א״ה כדכתבנו במקומו לעיל, כ״י I ה]. אך כבר מאז ראינו שיטות מחולקות בדבר, דהתוס׳ כתבו [ב״מ עא: ד״ה מצאו] באופן שהערב כאלו קיבל המעות מן המלוה ממש, וכן בפי׳ הראב״ד לת״כ [בהר ה:ב] הציע כזה [א״ה כל זה שם]. ולפי ההסבר שהערב מדין התחייבות, צריך לומר במה שאמרו מקודשת מדין ערב שהוא מדין קידושי הנאה, כדעת הרמב״ם שם [אישות פ״ה הכ״א] ועוד ראשונים שם [א״ה הובאו לעיל כ״י II א]. וכן במה שהערב מתחייב נפשו בכדי, אם תסבור כדעת הרא״ש כאן שאי אפשר להתחייב נפש בכדי, צריך אתה לומר דבערב אין זה כדי אלא בההיא הנאה דקא מהימן ליה גמר ומשתעבד נפשיה [א״ה זה מהלשון בב״ב קעג:, ע׳ במחנ״א הל׳ מלוה ולוה דיני ערב סי׳ א׳ ד״ה ובעיקר, איברא, אבל]. אי נמי שהערב משתעבד מגזה״כ בו [ע׳ בב״ב קעג: הביאו קראי לדין ערב]. וכיו״ב שיעובדים אם מדאורייתא, וכיו״ב שכירות פועלים דמתחייב במעשה ידיו לשוכר, כולם דינים שחידשה תורה [וזה כדברינו לעיל כ״י I ז].
והיינו פירוש דברי הרמב״ן, דהויא ליה כהלואה, דליתא בעין ע״כ, דנתינת המשכון אינו נתינת החפץ עצמו אלא יצירת חוב והתחייבות בעלמא, וההתחייבות אינו דבר של קיימא דיוכל לקדש בו אשה, דהמקדש במלוה אינה מקודשת. והיינו דכתב באומר לאשה הריני חייב לך מנה בקנין והתקדשי לי בו שאינה מקודשת, וכן במכר לא קנה, דשעבוד ברשות לוה הוא, והיינו טעמא דמלוה ע״כ.
וגם הרא״ש יודה לכל זה בקידושין, אך ס״ל דמשכון גם לא התחייבות יכול לייצור, דאין כאן מעות, ואין התחייבות נוצרת בכדי לדעתו.
והזכרנו לעיל (כ״י I ו) דברי הרמב״ם [מכירה פי״א הט״ו] דס״ל דיכול אדם להתחייב נפשו יש מאין, ונלמד מדין ערב. ובזה הוא עומד במחלוקת עם הרא״ש הנ״ל, ובהסכמה עם הרמב״ן הנ״ל.
ה. משכון כקנין חלקי
ולדעת התוס׳ הנ״ל שכתבו שאפ׳ קידושין במשכון מקודשת, צריך לומר שגם קנין איכא. ותומר שהמשכון קנין חלקי הוא. לא רק מוגבלת בזמן, אלא בעלות שברמה איכותית נמוכה היא. וכעין זה יש חוקרים בדין שיעבוד אם קנין חלקי הוא או התחייבות בעלמא.
ויש לדון אם בכלל קיים קנין חלקי בהלכה אם לא. ויאמרו לך התוס׳, דהיינו דר׳ יצחק, דאכן ישנו דבר כזה בעלות אמורפית ונלמד מגזה״כ. ומאחר שלמדנו שקנין יש כאן הרי קידושין נמי יש כאן.
ואפשר דיכחישו הרא״ש והרמב״ן ביכולת קיום של קנין חלקי לכן יסברו דהמשכון התחייבות בעלמא ולא קנין. אלא במשכון דאחרים שהוא מגזה״כ מיוחדת.
ועוד כתבו התוס׳ שם:
תוספות מסכת קידושין דף ח עמוד ב
ורבינו חיים כהן בשם ר"ת אומר שאם אמר אדם לחבירו אתן לך מנה במתנה והילך משכון עליו ואל תחזיר לי המשכון עד שאתן לך המנה דאז ודאי יכול לעכב המשכון עד שיתן לו המנה.
ולא התבררו דבריהם מתוך עצמם בקטע זה. אפשר דבא לחזק מה שכתבו קודם לו, דודאי אי אמר לה התקדשי לי במשכון זה והמשכון יהיה שלך פשיטא דמקודשת, דגם בממונא יש לנו מסורת משם ר״ת דמהני כך. ואפשר כי אף דמעיקרא כתבו בלשון ודאי לא סגרו בדבר בקידושין, ובאו לומר על הפחות הרי מועיל לממונא דהא רבינו חיים כהן אמר כן בשם ר״ת.
ובהמשך דבריהם שם:
ותימה מהא דאמר בהשוכר את האומנין (ב"מ דף עה:) גבי השוכר את הפועלים להעלות פשתן וכל דבר שהוא אבוד, מקום שאין שם אדם, וחזרו בהן, שוכר עליהן או מטען. וקאמרינן (שם עח.): עד כמה שוכר עליהן? א"ר נחמן עד כדי שכרן. איתיביה רבא לרב נחמן: עד ארבעים וחמשים זוז. התם כשבאת חבילה בידו. פירוש, שבאו כלי אומנות של פועל ליד בעל הבית. והשתא, כי באת חבילה בידו, מאי הוי? הא מנה אין כאן משכון אין כאן.
וי"ל דלא דמי דהתם גרמו לו הפסד. ועוד שאין החבילה בתורת משכון אלא קנוייה לו לשכור פועלין.
והקושיא שהקשו מובנת דוקא כפי שיטתם, דמנה אין כאן משכון אין כאן משמעותו דאפס יש כאן, ולא שקנין אין כאן אף התחייבות יש כאן. ותירוצו מה שתירצו, אך הלא  מבלד שיטתם דמשכון מקדש הפשוט יותר היה לומר כדברי הי״מ שברא״ש המובא לעיל, שהביאו זה כראיה לדבריהם שמשכון מהני לגבי ממונא, דהא קנין הוא דאין כאן אך התחייבות יש כאן.
ובסוף דבריהם:
תוספות מסכת קידושין דף ח עמוד ב
וכשרגילין לעשות שידוכין צריך ליזהר בדבר יפה שיאמר הרי אני מקנה לך כך וכך בגוף החפץ. דאם אמר אם אחזור בי אתן לך כך וכך והא לך משכון מנה אין כאן משכון אין כאן.
ושמא בשדוכין לא אמרינן מנה אין כאן משכון אין כאן כיון שכשהאחד מהן חוזר בו השני מתבייש בדבר.
וגם זה הוא מטעם כוונה שאינה נכונה לענין, כי אם אמרו בפירוש הרי אני מקנה לך כך וכך בגוף החפץ מועיל. ונראה לפרש בדעתם שאכן מסכימים לדעתו של הרא״ש שאין אדם יוצר התחייבות בכדי, ואכן רק קנין הוא דיש במשכון, לא התחייבות. לכן יש צורך לומר אני מקנה לך כך וכך בגוף החפץ. וא״כ שיטתם הפכת שיטת הרמב״ן. ומטעם כך גם לא רצו לפרש בההיא דהשוכר כדעת הי״מ ברא״ש.
ומה שכתבו בלשון ושמא, יש לפרש, דזה דמי להא דאמרינן בערב דבההיא הנאה גמר ומשעתבד נשפיה, דבמקום שיש מוטיבציה מספיקה יכול אדם להתחייב נפשו בכך, וכן בושה דחתונה הויה מוטיבציה מספקת ליצירת התחייבות. וא״כ היינו ספיקם באמרם ושמא, אם שאין אפשרות כלל לייצור התחייבות בכדי, או כי רק שצריך מוטיבציה ואז גם בכדי נפש מתחייב עצמה.ב.
10.9.33
II. קנין משכון בתחומים שונים	284
א. סתירות הסוגיות ותירצי ראשונים
ב. בעלות משכון לגבי חמץ ושמיטה
ג. בעלות המשכון בקידושין
III. בשעת ושלא בשעת הלותאו	291
א. גבייה שלא בשעת הלואתו דוקא
ב. פוטנציאל של גבייה גם בשעת הלואתו
ג. החזרת המח׳ בדברי בעה״מ והרמב״ן
ד. אין קנין בשניהם

II. קנין משכון בתחומים שונים
א. סתירות הסוגיות ותירצי ראשונים
גופא, הא דאמר רבי יצחק: מנין לבעל חוב שקונה משכון? שנאמר: ולך תהיה צדקה, אם אינו קונה צדקה מנין? מכאן לבעל חוב שקונה משכון. בשבועות אמרינן על זה:
תלמוד בבלי מסכת שבועות דף מד עמוד א
בדרבי יצחק קא מיפלגי, דאמר רבי יצחק: מנין לבעל חוב שקונה משכון שנאמר ולך תהיה צדקה… לימא, דרבי יצחק תנאי היא! ותיסברא? אימור דאמר רבי יצחק שמשכנו שלא בשעת הלואה, משכנו בשעת הלואה מי אמר? אלא, משכנו שלא בשעת הלואתו כולי עלמא לא פליגי דאית להו דרבי יצחק…
והחילוק הזה גם נמצא בב״מ:
תלמוד בבלי מסכת בבא מציעא דף פב עמוד א
ותסברא? אימור דאמר רבי יצחק במשכנו שלא בשעת הלואתו, אבל משכנו בשעת הלואתו מי אמר. אלא משכנו שלא בשעת הלואתו - כולי עלמא אית להו דרבי יצחק…
אבל בסוגיות אחרות, ודידן איתן, לא חילקו הכי, ולא ביארו דהא דרבי יצחק ליתא אלא בשמשכנו שלא בשעת הלואה.
וכן בפסחים:
תלמוד בבלי מסכת פסחים דף לא עמוד א
לימא כתנאי: ישראל שהלוה לנכרי על חמצו לאחר הפסח אינו עובר. משום רבי מאיר אמרו: עובר. מאי לאו בהא קמיפלגי; דמר סבר: למפרע הוא גובה, ומר סבר: מכאן ולהבא הוא גובה? ותסברא? אימא סיפא: אבל נכרי שהלוה לישראל על חמצו לאחר הפסח דברי הכל עובר. והא איפכא מיבעי ליה! למאן דאמר התם אינו עובר הכא עובר, למאן דאמר התם עובר הכא אינו עובר!
[לא:] אלא הכא במאי עסקינן כגון שהרהינו אצלו, וקמיפלגי בדרבי יצחק. דאמר רבי יצחק: מנין לבעל חוב שקונה משכון שנאמר ולך תהיה צדקה, אם אינו קונה משכון צדקה מנין? מכאן לבעל חוב שקונה משכון.
תנא קמא סבר: הני מילי ישראל מישראל הוא, דקרינא ביה ולך תהיה צדקה אבל ישראל מנכרי לא קני. ורבי מאיר סבר, קל וחומר: ישראל מישראל קני ישראל מנכרי לא כל שכן? אבל נכרי שהלוה את ישראל על חמצו אחר הפסח דברי הכל עובר. התם ודאי נכרי מישראל לא קני. 
וכן בגיטין:
תלמוד בבלי מסכת גיטין דף לז עמוד א
תנן התם: המלוה את חבירו מעות על המשכון, והמוסר שטרותיו לבית דין אין משמטין. 
בשלמא מוסר שטרותיו לב"ד, דתפסי להו בי דינא, אלא מלוה על המשכון מאי טעמא? 
אמר רבא: משום דתפס ליה. אמר ליה אביי: אלא מעתה, הלוהו ודר בחצרו דתפיס ליה, הכי נמי דלא משמט! אמר ליה: שאני משכון, דקני ליה, מדרבי יצחק, דאמר רבי יצחק מנין לבעל חוב שקונה משכון שנאמר ולך תהיה צדקה אם אינו קונה צדקה מנין מכאן לבעל חוב שקונה משכון. 
בשלושה מקומות הללוא לא חילקו בין בשעת הלואתו לבין שלא בשעת הלואתו.
וכתבו התוס׳ לתרץ הסוגיות:
תוספות מסכת קידושין דף ח עמוד ב
משכון דאחרים וכדרבי יצחק. אף על גב דרבי יצחק איירי במשכון שלא בשעת הלואתו מצינו למימר כיון דבעל חוב קונה משכון שלא בשעת הלואה קנין גמור עד שיפדה בשעת הלואה נמי אלים שיעבודיה לחשב ממון לקדש בו האשה ולקנות בו עבדים וקרקעות וכן צריך לפרש בפ' השולח… 
והראב״ן כתב בדרך אחרת:
ראב"ן שבועות ד״ה הקשה
הקשה לי חתני ר' שמואל הכא אמרינן [שבועות מ"ד א] אימור דא"ר יצחק במשכנו שלא בשעת הלואתו כו' וכן בשילהי פרק האומנין בב"מ איתה נמי הכי, ובפסחים בפרק כ"ש [ל"א ב] גבי נכרי שהלוה לישראל על חימיצו דפליגי חכמים ור"מ אמרי הכא במאי עסקינן בשהירהינו אצלו ובדר' יצחק קמיפלגי… ולא פריך התם אימור דא"ר יצחק במישכנו שלא בשעת הלואתו דקני בשעת הלואתו מי אמר דקני אלמא אפילו מישכנו בשעת הלואתו קני. ובשבועות ובב"מ אמרינן דלא קני לר' יצחק.
והשבתי לו ודאי לר' יצחק לא קני במישכנו בשעת הלואתו כדמוכח בתלמוד במקומות הרבה, והא דפסחים הכי קאמר הכא במאי עסקינן בשהירהינו אצלו ובקרא דר' יצחק קמיפלגי דמשמע שבעל חוב קונה משכון, מיהו ר' יצחק לית ליה דקני אלא כמשמעותא דקרא דכתב כי תשה ברעך משאת מאומה לא תבא [דברים כ"ד] דמישכנו על יד ב"ד, ותנאי דפסחים סבירא להו דקני בין בשעת הלואה בין שלא בשעת הלואה, והא דפרט קרא בשלא בשעת הלואה איצטריכא ס"ד (אמר) כיון דמישכנו ע"י ב"ד הרי [הוא] כפרעון גמור ולא בעי להדורי ליה קמ"ל דמחזיר עד ל' יום כדמפרש בב"מ [קי"ג א], ולא למעוטי דבמשכנו בשעת הלואתו לא קני אלא ודאי קני ליה וכי קני ישראל מישראל דאיכא צדקה כדכתב ולך תהיה צדקה ישראל מגוי דליכא צדקה לא קני ומר סבר קו"ח. וה"נ מסתברא כדפרישנא מדלא אמרינן בפסחים מר אית ליה דר' יצחק ומר לית ליה דודאי תרווייהו לית להו דר' יצחק.
ואף על גב דהני תנאי לית להו דר' יצחק נ"ל דהלכה כר' יצחק, מדאמר בפרק האומנין ובשבועות לימא דר' יצחק תנאי הוא ומפרקינן דכ"ע אית להו דר' יצחק ומדמהדרי בתראי לאוקומה כדברי הכל ש"מ כוותיה קיימי להו. 
וכמובן יש לומר בשלוש דרכים, או ללמוד הסתום מן המפורש, דלא טרחו בדר׳ יצחק לפרשו כל צרכו אלא במקום שבא כעיקר הנושא, כמו בשבועות ובב״מ הדנים בהלוואות בצורה ישירות כי זה עסק הנך מכילתות, משא״כ קידושין פסחים וגיטין שהעסק אינו מתמוקד בדיני הלואה ומשכון רק דאגב אורחיה הזכירו דר׳ יצחק כפי צורך הענין. אי נמי לטעון טענת מחלוקת הסוגיות. ועוד יש דרך הפשרה, לומר שההבחנה בין בשעת הלואתו ולא בשעת הלואתו אינה שייכת אלא בחלק המקרים אבל יש מקומות שאין צורך להבחין.
והתוס׳ רי״ד לקח לא דרך הראשונה, וז״ל:
תוספות רי"ד מסכת קידושין דף ח עמוד ב
התם במשכון דאחרים וכדרבי יצחק כו' פירש שמישכנו שלא בשעת הלואתו וקני ליה לגוביינא שרשאי למוכרו ולהיפרע ממעותיו כדתנן משלשים יום ולהלן למוכרו בבית דין. דלהכי משכנוהו לבית דין כדי שיפרע חובו ממנו אבל מישכנו בשעת הלואתו אינו רשאי למוכרו ולא חשיב דידיה דאי מישכנו בשעת הלואתו קני ליה אשה נמי מקנייה כי יהיב לה משכון אלא ודאי לא קני אלא משכון דשלא בשעת הלואה דקני ליה לגוביינא:
והראב״ן הנ״ל תפס לו דרך השנייה, לומר שמחלוקת תנאים היא זו. והתוס׳ הנ״ל בדרך השלישית.
ב. בעלות משכון לגבי חמץ ושמיטה
וכדי לפסוע בדרך הפשרה צריך אתה לטעון טענה כפולה, הראשון, שיש מחנה משותף בין בשעת הלוואותו לבין שלא, ועוד, שמ״מ ישנה הבחנה. וא״כ תוכל להבין מדוע בההיא דפסחים ובההיא דגיטין וכן בסוגיין בקידושין לא נחלקו בין אם בשעת הלאותו אם לאו, אך בשבעות וב״מ נחלקו.
דהנה לגבי ההיא דפסחים יש לחקור כיה הרי באיסורי בל יראה ובל ימצא דחמץ כבר נדון באריכות בראשונים ואחרונים עד כמה איסורם תלוי בבעלות או שמא בנוכחות בעלמא תליא מילתא. והמתח כבר נמצא בפסוקים, דכתיב לא יראה לך [שמות יג:ז] שלך אי אתה רואה אבל אתה רואה של אחרים [פסחים ה:], והא כתיב שאר לא ימצא בבתיכם [שמות יב:יט], משמע בבתיכם אפילו אינו שלכם. וכן הטעם שהביא הפסוק לאיסור זה, כי כל האוכל מחמצת ונכרתה [שם] משמע הכי, דאם אמת טעם איסור ביב״י מחשש שמא יבוא לאוכלו [א״ה העלה כזה הר״ן פסחים א. ד״ה ומה, וע׳ בס׳ ״לקח טוב״ להר״י ענגיל כלל ח׳ אות א] הרי בביתו אפ׳ באינו שלו שייך למיגזר. ויש שיטות בראשונים אם לחלק בזה בין בל יראה לבין בל ימצא [ע׳ כס״מ חו״מ א:ג, ובחדישוי ר׳ דוד פסחים ה:]. וכן בגמרא מצינו שאמרו שאני הכא דכתיב לא ימצא [פסחים ה: בסופו]. ואם כן אפשר שאין קפידא על בעלות גמורה וקנין, אלא נוכחות היא הנדרשת [וע׳ בסיכומי לפסחים שיעור כללי ו׳ כיוצא בזה באריכות]. וא״כ אפשר דאפ׳ יהיה שמשכנו שלא בשעת הלואתו אין כאן קנין ובעלות, ולכן ליתא לדר׳ יצחק ביה, מ״מ בחפץ אפשר לומר דשלו הוא, דנוכחות מיהא איכא, ויעבור. כי כל שנמצא שם, פירוש שהוא תחת אחראיותו ורוצה הוא בקיומו, חייב. וכן חמצו של גוי שקיבל עליו אחראיות חייב [פסחים ה:], ולדעת הרמב״ם אפ׳ לא קיבל אלא שיטעון מיניה חייב [חו״מ ד:ד, וחולק עליו הראב״ד שם]. ואמת יש קצת מקום צ״ע א״כ בשביל מה הוצרכנו להביא דר׳ יצחק, הלא אין קנין נצרך לזה. ונבאר לקמן.
וכן בשמיטת כספים, לא מבעיא אם בעל חוב קונה משכון בקנין גמור א״כ הרי החוב גבוי ועומד הוא והשמיטה לא תשמטו, אלא אפילו בלא״ה, הרי איסור גבייה לאחר שמיטה מלא תגושׂ נלמד, והרי נגוש ועומד הוא זה כאשר שם משכון עליו, כי המשכון מגיש. כי דין שמיטת כספים לאו דוקא מתנת כספים הוא אלא משמעותו להפסיק לדחוקו לשלם, אבל כאן יש דוחק.
וכן כתב הראב״ן:
ראב"ן שאלות ותשובות (בתחילת הספר) סימן קיא
אבל בשעת הלואה אף על גב דתפיס דלא קני משכון, שביעית משמטת דהא מצי לנוגשו, אלמא היכא דתפיס משכון מצי לנוגשו ולתבוע הלוואתו. 
ג. בעלות המשכון בקידושין
אך כל זה איננו שוה להחלת הקידושין במשכון. אלא דבעינן קנין ממש. וא״כ מתבקש כדברי הרי״ד, לעשות אוקימתא ולומר דהכי במאי עסקינן בדמשכנו שלא בשעת הלואתו. וכן כתבו התוספות בגיטין:
תוספות מסכת גיטין דף לז עמוד א
שאני משכון דקני ליה מדרבי יצחק. ואם תאמר: והא דר' יצחק שלא בשעת הלואתו כדאמרינן בהאומנים (ב"מ פב.) ובשלהי פרק הדיינין (שבועות מד.), והכא המלוה על המשכון קתני דמשמע בשעת הלואתו כדאמרי' התם…
וי"ל דמסתבר ליה להש"ס מאחר דקני ליה מדרבי יצחק שלא בשעת הלוואתו אלים נמי שיעבודיה בשעת הלואה דלא משמט דקרינן ביה ולא של אחיך בידך.
וכן צריך לפרש בפרק כל שעה (פסחים לא:) דמייתי דר' יצחק גבי ישראל שהלוה לעובד כוכבים על חמצו דאלים שיעבודיה אפילו בשעת הלוואתו דמיקרי שלך לעבור בבל יראה הואיל שלא בשעת הלוואה קני לגמרי… 
ומיהו בפ"ק דקידושין (דף ח:) גבי קדשה במשכון אחרים דמקודשת ומייתי מדר' יצחק צריך לומר דדוקא במשכנו שלא בשעת הלוואתו מקודשת, דבפרק האומנין (ב"מ פב.) משמע דלא מהני דר' יצחק להתחייב באונסין ולא חשיב אלא כשומר שכר אלמא לא חשיב כשלו לגמרי א"כ מאיזה טעם נחשב כשומר שכר אם לא משום דנהנה דקני ליה לקנות בו את האשה וקרקעות או בחליפין וא"כ בשעת הלוואתו אינו יכול לקדש בו את האשה.
דדייקו מלשונות הסוגיות, וכן הבינו מסברות התחומים המחולקים כדאמרן, דאע״ג דיש לעשות אוקימתא בסוגיין דקידושין אין לעשות כן בההיא דפסחים ודגיטין.
אבל בקידושין כתבו:
תוספות מסכת קידושין דף ח עמוד ב
משכון דאחרים וכדרבי יצחק. אף על גב דרבי יצחק איירי במשכון שלא בשעת הלואתו מצינו למימר כיון דבעל חוב קונה משכון שלא בשעת הלואה קנין גמור עד שיפדה בשעת הלואה נמי אלים שיעבודיה לחשב ממון לקדש בו האשה ולקנות בו עבדים וקרקעות. וכן צריך לפרש בפ' השולח… וכן יש לפרש פרק כל שעה…
דאפ׳ בקידושין מהני משכון שלא בשעת הלואתו אע״ג דלא קני קנין גמור. ושיטה זו צריכה ביאור.
ונעיר על כך שהביטוי שהשתמשו בו, אלים שיעבודיה וכו׳, השתמשו בו עוד שם בגיטין [לז. ד״ה שטר] לענין שיעבוד המפורש בשטר, ומשמע שאין זה תיאור בעלמא אלא מילי תרמינולוגיה. וצ״ע בכל זה.
וכתב הרמב״ן לפתור הבעיה:
חידושי הרמב"ן מסכת קידושין דף ח עמוד ב
ובמשכון דאחרים דמקודשת כדרבי יצחק. משמע לי מסוגיא דפסחים (ל' ב') דמשכון דתפיס ליה מלוה ברשותו, אם לא פרעו בזמנו, והוחלט המשכון בב"ד, למפרע הוא גובה, ואי זבין מלוה או אקדיש משעת הרהנה, שפיר זבין ושפיר אקדיש, ואי זבין לוה או אקדיש לאו כלום הוא, וכולה מדרב יצחק כדאיתא התם. ובכה"ג הוא דאמרינן הכא דמקודשת, כגון שהוחלט המשכון אחר כן.
אבל, פדאו לוה, כי היכי דאי זבין ואקדיש מלוה איגלאי השתא דלאו כלום עבד, ואי זבין לוה ואקדיש הרי הוא מקודש ומכור, אף לענין קדושין י"ל שאינה מקודשת. ואעפ"י שיש בו מקצת קנין מעכשיו מדרב יצחק, נפקא מינה לענין שביעית ולענין שאינו נעשה מטלטלין אצל בניו, אבל קדושין כמכירה הם בגופו של משכון הוא צריך לקדש, וכשפדאו, מלוה הוא, זהו הנראה לפי דין המשכון.
ועד כאן כתב כדברי התוס׳ בגיטין, דקנין החלש במשכון מהני ליה לחמץ ולשמיטה להיות כאלו שלו אבל לא לקידושין. אלא שהוסיף ביאור שאם בסוף הלוה לא פרע בזמן נמצא למפרע המשכון ברשות המלוה, ואם קידשה אפ׳ מקודם זמן זה מקודשת למפרע. וביסס זאת על המחלוקת בפסחים [ל:] בין אביי לרבא בגביית קרקע בשיעבוד החוב, אם למפרע הוא גובה או מכאן ולהבא הוא גובה, ונפק״מ אי קדיש אי זבין מלוה קודם גבייה אי למפרע הוא גובה נמצע שפיר זבין ושפיר אקדיש. ולדעת אביי למפרע הוא גובה, פירוש, דהשתא דגבה המלוה קרקע בשיעבוד החוב, איתברר למפרע דבאמת נתינת המעות ללוה היתה בתורת מכירה שנתן שווי וקיבל קרקע תחליפו. כי הלואה היא נתינת שווי תחליף שווי, ובסוף איתברר דזה אינו מה שיש בנתינה מעות זו. ורבא חולק, דאין גביית הקרקע משנה אופי נתינת המעות, אלא גבייה בעלמא היא. וחידש הרמב״ן, דאף אם לגבי שיעבוד סתם הלכתא כרבא ומכאן ולהבא הוא גובה, לגבי משכון אמרינן למפרע הוא גובה.
והמשיך שם בהצעה שנייה:
ומיהו מדאשכחן לקמן בפרק שני (מ"ח א') במקדש בשטר חוב דמן התורה מקודשת היא בין במלוה בשטר בין במלוה על פה אלא משום דלא סמכה דעתה ממחילה כדשמואל, ש"מ דכל שקונה שעבוד על הלוה מקודשת. דהא התם לית ליה למלוה עליה דלוה אלא שעבוד גרידא ולא מצי לזבוני בנכסים דיליה כלום ואפילו הכי מקודשת מן הדין, והלכך מלוה שיש עליה משכון כיון שקונה מקצת קנין ואינו יכול למחול ללוה לאחר מכירה אשה מתקדשת בו, וכן נראה לדעת הראשונים.
לפי שיטתו זו אפשר לקדש בשיעבוד. ואין כאן המקום להאריך לשיטה זו, ויותר שייכת לדיונים בפרק שני במקום שהפנה הרמב״ן לו.
(הוספה מהשיעור הבא:) ועוד אפ׳ לא יהיה קנין במשכון יש לתרץ כדברי הריטב״א בסוגיין:
חידושי הריטב"א מסכת קידושין דף ח עמוד ב
הלכך באשה מקודשת מעתה ואפילו פדאו לוה בזמנו, דשאני קדושין מזביני והקדש, דכל היכא דבשעת קדושין איכא הנאת פרוטה וסמכה דעתה עליה מיקדשא ביה…
וכיון שכן הכא במלוה על המשכון שיש לה הקנאה ואין המלוה יכול למחול ללוה אחר שמכרו או נתנו, לכולי עלמא סמכא דעתה ומיקדשא ביה, ואף על גב דבמלוה דידה אינה מתקדשת, שאני התם דדעתה אזוזי וליתנהו בעולם כדפירשתי לעיל, אבל במלוה דאחרים ודאי דעתה אההיא הנאה ולא אזוזי, וכל שכן כשיש עליה משכון דדעתה אזכיה שזוכה במשכון וכיון דאית ליה ביה קנין מדרבי יצחק זכיא ביה ומיקדשא ביה.
היינו כשיטתו בהרבה סוגית כפי שראינו. (ע״כ הוספה)
אבל לחזור אל דברי התוס׳ בקידושין במה שכתבו כיון דבעל חוב קונה משכון שלא בשעת הלואה קנין גמור עד שיפדה בשעת הלואה נמי אלים שיעבודיה לחשב ממון לקדש בו האשה. ואפשר לומר שכוונתם כדברי הרמב״ן בהצעה שנייה, שמקדשים בשיעבוד עצמו, אבל לא נראה כ״כ מדבריהם. אלא משמע שיש כאן קנין במשכון. וזה צריך ביאור, ונבארו בסימן הסמוך.

III. בשעת ושלא בשעת הלותאו
א. גבייה שלא בשעת הלואתו דוקא
וכדי להבין צריך לחזור ולבאר מעיקרא מה בין בשעת הלואתו לשלא בשעת הלואתו לגבי משכון. דהנה המשכון בא גם לתת לחץ על הלוה וגם לתת בטחון למלוה על חובתו. ואפשר שהלחץ מעצמו הוא הנותן בטחון למלוה, אף המשכון לעצמו לאו כלום הוא. וזה מה שאמרו משכון לזכרון דברים בעלמא. אי נמי, הבטחון באה מעצמותו של משכון, שהוא הכסף שהלוה והוא כבר אצל מלוה. ואמנם שהכסף אינו נזיל אצלו אבל שוה כסף מיהא איכא. ובב״מ קי״ב-ג ביארו שמכיון שאסור למלוה לבוא אל בית הלוה לעבוט עבוטו (דברים כד:י), שליח ב״ד הולך לעבוט אותו. ופירש״י להא דאמרינן בשבועות, אימור דאמר רבי יצחק שמשכנו שלא בשעת הלואה, משכנו בשעת הלואה מי אמר, אימור דאמר רבי יצחק שמשכנו שלא בשעת הלואתו כגון על ידי ב"ד דבהכי משתעי קרא דכתיב לעיל מיניה בחוץ תעמוד והאיש וגו' ואמר מר זה שליח ב"ד ע״כ, ר״ל שהחילוק האמיתי היינו כי אז שליח ב״ד גובה העבוט לאחר ההלוואה. ויש לחקור בהעבטת שליח ב״ד, אם הוא מדין הוספת לחץ על הלוה לשלם, או מדין גבייה ממש. ולפי פירוש רש״י בההיא דשבועות, בשעת הלואותו אינו גבייה אלא עשיית לחץ, והכי מסתברא דרחוק מן טעם שיגבה המלוה כבר משעת הלואתו, אבל שלא בשעת הלואתו פירושו השלחת שליח ב״ד לגבות חובו והיא גבייה ממש.
וכזה גם מצינו לפרש בדברי ראב״ן הנ״ל, דמחלוקת תנאים ואמוראים הוא. דס״ל להגמרא בפסחים דגם שלא בשעת הלואתו סוג קנין וגבייה היא, וכן ודאי יתכן לומר, והגמרא בשבועות חולקת ומסברת כדפירשנו בה.
ב. פוטנציאל של גבייה גם בשעת הלואתו
והברור בדברי התוס׳ הנ״ל [ח: ד״ה משכון] שיש כאן קנין חלקי במשכון, לא בעלות גמורה. וכן הודה הרמב״ן לכך במה שכתב אף לענין קדושין י"ל שאינה מקודשת ואעפ"י שיש בו מקצת קנין מעכשיו מדרב יצחק, נפקא מינה לענין שביעית וכו׳ כדהבאנו מדבריו. והנה גם בשלא בשעת משכנו, אין זה קנין גמור ואין זה גבייה ממשית אלא מישכון, שהרי אין לו זכות שימוש בו. אבל מקנה זכיות בחפץ ברמה מסויימת. וחידשו התוס׳ שאפ׳ בשעת שיעבודו הכין הוא.
והחקירה הידועה לגבי שיעבוד היא, אם זכות גבייה הוא אם קנין חלקי הוא. ויש לע׳ בריטב״א קידושין [יג:]. ואמרינן:
תלמוד בבלי מסכת גיטין דף לז עמוד א
תנן התם: השביעית משמטת את המלוה, בין בשטר בין שלא בשטר. רב ושמואל דאמרי תרוייהו: בשטר שטר שיש בו אחריות נכסים, שלא בשטר שאין בו אחריות נכסים, כל שכן מלוה על פה: רבי יוחנן ורבי שמעון בן לקיש דאמרי תרוייהו: בשטר שטר שאין בו אחריות נכסים, שלא בשטר מלוה על פה, אבל שטר שיש בו אחריות נכסים אינו משמט. תניא כותיה דר' יוחנן ורבי שמעון בן לקיש: שטר חוב משמט, ואם יש בו אחריות נכסים אינו משמט. 
לפ״ז שטר בשיעובד נכסים אינו משמט שהרי נגוש ועומד. והקשו התוס׳ [שם ד״ה שטר], הרי אם שיעובדא דאורייתא, כל מלוה שבעולם נגוש ועומד הוא, והיכן מצינו שמיטה מדאורייתא. ותירצו:
תוספות מסכת גיטין דף לז עמוד א
מ"מ אלים טפי כשמפורש שיעבוד בשטר.
ר״ל אף עם שיעבודא דאורייתא היא, היא מדין זכות גבייה, לא קנין. ודין גבייה היינו לעקור כסף אחרים מרשותם לרשות הגובה. אך בשטר נוצר קנין חלקי משעת כתיבתו. והיא משמעות אלים טפי.
וסברת התוס׳, דהיינו חידוש דרשת ר׳ יצחק בעל חוב קונה משכון, והרי לא קנין גמור הוא זה, ונמצא חידוש הפנימי שלמדנו שבכלל קיים קנין חלקי, שהרי מלבד דרשה זו מעולם לא היינו יודעים שדבר זה יאפשר. וכן נביא שיטות שאין דבר כזה קנין חלקי. ואמנם עוד לא אנו הגדרנו אופי קנין חלקי זה, ובעז״ה נבאר קמן. והנה זה פתר דברי התוס׳, שמאחר שלמדנו חידוש התורה שקיים קנין חלקי, אף שגלתה זאת לגבי משכון שלא בשעת הלואתו, יכולים אנו ללמוד כזה גם במקום אחר, דהיינו בשעת הלואתו. ואין המשכון זכרון דברים בעלמא. אלא גם בשעת הלואתו דין פוטנציאל של גבייה [ובזה הוא מחולק גם משלא בשעת הלואתו, דהוי ליה גבייה ממשית, וכאן אינו אלא גבייה בכח.] ואף שהקנין בו אינו אלא במקצת כנ״ל. יוספק לקדש את האשה.
ושיטה זו מונחת שגם שלא בשעת הלואתו היינו קנין חלקי לא גמור, ובזה יהיה המפרשים האחרים חולקים. וכן לדעת הראב״ן השיטה האחרת רואה גם בשעת הלואתו כקנין גמור, ולא פוטנציאל של גבייה הוא אלא גבייה ממשית.
וזה שכתבו התוס׳ בקידושין כיון דבעל חוב קונה משכון שלא בשעת הלואה קנין גמור עד שיפדה בשעת הלואה נמי אלים שיעבודיה לחשב ממון לקדש בו האשה ולקנות בו עבדים וקרקעות ע״כ, ואנו מפרשים מ״ש קנין גמור עד שיפדה דהיינו מקצת קנין. וכן כתבו בדיבור שלאחריו:
תוספות מסכת קידושין דף ח עמוד ב
מנין לבעל חוב שקונה משכון. פי' בקונט' בשאר דוכתי להתחייב באונסין וקשה דהא ר"מ ור' יהודה פליגי במלוה על המשכון אי הוי שומר שכר אי שומר חנם אבל שואל לא הוי ואוקי גמרא ר"מ כר' יצחק משמע דר' יצחק לא אמר להתחייב באונסין לכך נראה לי שקנה את המשכון להתחייב בגניבה ואבידה.
ובהדיא שאינו אפילו שואל אלא שומר שכר. וצריך אתה לפרש מ״ש לעיל מיניה קנין גמור לאו דוקא.
ודבריהם בניגוד לדעת רש״י בשבועות, כי רש״י שם מחלק בין בשעת הלואתו לשלא בשעת הלואתו בחילוק חדד, דשלא בשעת הלואתו אינו גבייה כלל, והתוס׳ לומדים בשעת הלואתו משלא בשעת הלואתו לומר ששניהם מדין גבייה.
ואמת דאפ׳ ידחק הבעל דין לומר מ״ש קנין גמור לשון דוקא הוא, נוכל מ״מ לאחוז בעיקר הסברה, שלמדו מהיות משכון שלא בשעת הלואתו מדין קנין וגבייה כן הוא בשעת הלואתו אלא אז בקנין חלקי. [א״ה אך לפ״ז נאבד עיקר חידוש ר׳ יצחק שקיים דין קנין חלקי והוא מעיקר הסברה דלעיל במעבר מלימוד ר׳ יצחק למשכון בשעת הלואתו.]
ג. החזרת המח׳ בדברי בעה״מ והרמב״ן
וכתב בעה״מ:
המאור הקטן מסכת פסחים דף ט עמוד ב
ושמעי' מינה דישראל המלוה את ישראל על המשכון בעלמא אף על גב דלא אמר ליה מעכשיו, קני ליה, כדר' יצחק, דאמר מנין לב"ח שקונה משכון.
ואף על גב דאוקמי' להא דאמר רבי יצחק במסכת שבועות במשכנו שלא בשעת הלואתו דוקא, אבל במשכנו בשעת הלואתו לא קנה. שאני הכא, כיון שסופו לגבותו, קנאו למפרע הואיל ואיכא שום צד בעולם במשכון דקני ליה כדר' יצחק ומהניא ליה תפיסתו, הכא נמי מהניא ליה תפיסתו וגבייתו שהוא גובה אותו בחובו שיהא קנוי לו מזמן הלואתו. ואף על גב דלא א"ל מעכשיו ואי אקדיש או זבין שפיר עבד. והאי דינא במטלטלי בלחוד הוא. 
ויש בדבריו מדברי הרמב״ן דלעיל, שאחר שיגבה המשכון יתברר למפרע שקנוי היה אצלו. אבל הרמב״ן למד זה בלי דברי ר׳ יצחק. והבעה״מ למדו מדר׳ יצחק, הואיל ואיכא שום צד בעולם במשכון דקני ליה כדר' יצחק. ואין זה כמכירה למפרע, אלא הוא מהיות שמצינו דין קנין חלקי בשום צד בעולם במשכון, גם יכולים לומר כזה גם כאן. והוא כדברי התוס׳. אלא שלפי הבהע״מ ירחיק טפי ויהיה קנין גמור למפרע.
והרמב״ן לא הבין זה:
מלחמת ה' מסכת פסחים דף ט עמוד ב
אמר הכותב אלו דברי הבאי וכי בשביל שהוא קונה במקום א' יקנה כאן שלא כדין…
אבל הסוגיא שבמסכת שבועות דאוקמה לדרבי יצחק במשכנו שלא בשעת הלואתו דוקא לאו אוקימתא דסמכא היא אלא אימר קאמר והויא דאימר קא הויא. והכא ובשאר דוכתא מתוקמא אפילו במשכנו בשעת הלואתו וכבר כתבתיה שם בשבועות בפרק שבועת הדיינים.
לדבריו אין ללמוד משלא בשעת הלואתו לשבשעת הלואתו כי דינים מחולקים הם, אלא יש לומר מחלוקת היא, וזה כעין דברי הראב״ן הנ״ל. אלא דלדברי הרמב״ן אפ׳ בשבועות לא סגרו בדבר, רק הציעו הענין כאפשרות, אימר קאמר והויא דאימר קא הויא.
סוף דבר ראינו מחלוקות הראשונים עד היכן דומה בשעת הלואתו לשלא בשעת הלואתו, אם מדין גבייה הוא אם זכרון דברים הוא.
ד. אין קנין בשניהם
וקודם שנלך לבאר רמת הקנין שבמשכון, נקדם להזכיר מקצת השיטות הכופרים בקיום הקנין במשכון בכלל.
אמרינן בב״ק:
תלמוד בבלי מסכת בבא קמא דף מט עמוד ב
אמר רבה: משכונו של ישראל ביד גר ומת הגר, ובא ישראל אחר והחזיק בו מוציאין אותו מידו; מ"ט? כיון דמית ליה גר, פקע ליה שעבודיה.
משכונו של גר ביד ישראל ומת הגר, ובא ישראל אחר והחזיק בו, זה קנה כנגד מעותיו, וזה קנה את השאר.
וכתבו התוס׳:
תוספות מסכת בבא קמא דף מט עמוד ב
משכונו של ישראל ביד גר כו' מוציאין אותו מידו. ואפילו משכנו שלא בשעת הלואתו ואפילו למ"ד בעל חוב קונה משכון דע"כ אין לו אלא שעבוד עליו כיון שהיה יכול לפדותו הישראל ולסלקו בדמים.
ר״ל שכח יכולת הלוה לשלם נגרע קנין המלוה במשכון ונמצא שאין לו אלא שיעבוד בעלמא. וכנוסח הראב״ן בתשובה:
ראב"ן שאלות ותשובות (בתחילת הספר) סימן קיא
ראובן טענו לשמעון פרע לי מנה שהלותיך. ושמעון משיבו לא הילויתני כלום אלא על המשכון תפוס משכון עד שאפדנו.
דעתי נוטה שחייב שמעון לפורעו אם יש ל' יום שהלוהו… דמלוה על המשכון במקום שטר קיימא… דקסבר ר' אליעזר משכון לזכרון דברים בעלמא הוא ולא חילופי [זוזי] והוי עליה שומר חנם דבמלוה צריך למשכון מוקמינן לה ולא מצוה קעביד, ור' עקיבא אומר יכול הוא שיאמר כלום הלויתני וכו' כלומר ודאי זכרון דברים בעלמא הוא המשכון ולא חילופי זוזי אבל מ"מ שומר שכר מצוה הוי וחייב באבידה וחייב לשלם לו דמי משכונו והם יהיו חלופי זוזי חובו הילכך אבד המשכון אבדו מעותיו ובדשוי שיעור חובו מוקמינן לה.
אבל כל זמן שהמשכון קיים לא הוי המשכון אלא לזכרון דברים בעלמא כמו שטר שאם יכפור לו בחובו שישבע ויטול עד כדי דמיו של משכון. 
ולשונו צרוף בכך שאין כאן קנין במשכון. ואף שהוא רק דיבר על שמשכנו בשעת הלואתו, מפורש בדברי התוס׳ הנ״ל דס״ל כך גם בשלא בשעת הלואתו.
אבל בראשונים אחרים משמע שקנין חלקי יש כאן, ונבאר בסימן הסמוך.
(הוספה מהשיעור הבא:) ועוד יש להצטרף לקבוצה מה שכתוב בשטמ״ק בשם הרא״ה:
שיטה מקובצת מסכת בבא קמא דף מט עמוד ב
אבל במשכון שעיקרו ודאי לבעלים אף על גב דבעל חוב קונה משכון כיון דעיקרו דבעלים דהא מצי לסלוקיה בזוזי ועומד לכך ודאי הפקעת הזכות והשעבוד מוקדמת לזכות אחרים.

ג.
13.9.33
IV. רמת קנין המלוה במשכון	296
א. רמת אחראיות המלוה במשכון
ב. אין לו קנין אלא שיעבוד
ג. קנין גמור במשכון
ד. קנין בגוף החפץ לשוויו
ה. קנין של תפיסה

IV. רמת קנין המלוה במשכון
א. רמת אחראיות המלוה במשכון
והנה כתבו התוס׳:
תוספות מסכת קידושין דף ח עמוד ב
מנין לבעל חוב שקונה משכון. פי' בקונט' בשאר דוכתי להתחייב באונסין וקשה דהא ר"מ ור' יהודה פליגי במלוה על המשכון אי הוי שומר שכר אי שומר חנם אבל שואל לא הוי ואוקי גמרא ר"מ כר' יצחק משמע דר' יצחק לא אמר להתחייב באונסין לכך נראה לי שקנה את המשכון להתחייב בגניבה ואבידה.
ודעת רש״י מפורשת מדבריו בב״מ:
רש"י מסכת בבא מציעא דף פב עמוד א
שקונה משכון. לכל מילי, להתחייב באונסין. 
ובעה״מ תפס כשיטת רש״י. וע״ז כתב הרמב״ן:
חידושי הרמב"ן מסכת בבא מציעא דף פב עמוד א
והכא בדשוה ובדר' יצחק פליגי. פרש"י ז"ל דלהתחייב באונסין דמאן דאית ליה דר' יצחק מחייב אפי' באונסין, ולא מחוורא לי דאי הכי מתני' דקתני ש"ש מני…
וא"ת והלא קונה משכון לגמרי משמע וכדאמרינן (קט"ו א') שאין שביעית משמטתו ואינו נעשה מטלטלין אצל בניו ומקדשין בו את האשה כדאמרינן בקידושין (ח' ב'), אלמא לגמרי קנה ואמאי לא יתחייב באונסין.
ואיכא למימר נהי נמי דקני ליה לגוביינא, מיהו כיון שהוא חייב להחזיר, ואינו נוטלו אלא כדי שלא יעשה מטלטלין אצל בניו כדאמרינן פרק המקבל, אינו חייב באונסין, שהרי אין כאן כל הנאה שלו, שאינו יכול להשתמש בו והוא חייב להחזירו לו, ואף הלוה יש לו הנאה גדולה. ולפיכך, לא נתחייב זה באונסין.
ומיהו, כיון שהוא קונה שאינו נעשה מטלטלין אצל בניו ואין שביעית משמטת חובו כדר' יצחק דאמר קונה משכון לגוביינא ולא לזכרון דברים בעלמא, נהנה הוא, והוי עליה ש"ש…
התחיל בקושיא, דהלא שיטת רש״י מוכרחת מההיא דקידושין, דאם לא שקנה לגמרי להתחייב באונסין, קידושין מנא ליה. ומתוך דבריו בתירוצו אתה לומד עיקר הסוגיא. דהנה הבעלות הרגילה נותנת רשות שימוש כפי צורך הבעלים ורצונם. וכן אמרו שואל חייב באונסין שהרי כל ההנאה שלו. והרי במשכון אין כאן כל הנאה שלו, שאינו יכול להשתמש בו והוא חייב להחזירו לו. ואם זה יסוד הבעלות, הרי העיקר חסר. אך הרי ר׳ יצחק דרש ליה קרא דקני ליה. א״כ נמצאנו בסתירה בין כותרת ותעודת הבעלות לבין הגשמתו במציאות.
ויכולנא לצאת מן זאת הסתירה באחד מתלת (דרך הראשונה בסעיף ב׳, השנייה בסעיף ג׳, והשלישית בסעיפים ד׳ וה׳).
ב. אין לו קנין אלא שיעבוד
ראשונה לומר מכיון דאם אין לו כל הנאה, א״כ קנין נמי אין לו. וזה כדרך הסוגיא בב״ק והתוס׳ שם שהבאנו לעיל (III ד). דכתבו התוס׳ שם, דאפילו משכנו שלא בשעת הלואתו ואפילו למ"ד בעל חוב קונה משכון דע"כ אין לו אלא שעבוד עליו כיון שהיה יכול לפדותו הישראל ולסלקו בדמים. והנה כתבו התוס׳ והרמב״ן שאינו בעלים גמורים אלא שומר שכר. ולדעת התוס׳ בב״ק כך יעלה מצב המלוה שהמשכון אצלו, שאינו בעלים בכלל אלא שומר הוא, ושומר שכר הוא לא מפני בעלותו עליו אלא מפני הנאתו שיש להלואתו משכון זכרון דברים. וצ״ע בההיא דקידושין, וי״ל כדברי הרמב״ן בקידושין דרק מקודשת למפרע אם נתברר שלא פרע לוה.
ואם תשאול בדרך זו מהו כוונת ר׳ יצחק באמרו בעל חוב קנה משכון. נבארו על בסיס הסבר הדין שהמוכר שטר לחבירו ומחלו שטרו מחול. וכתב הרא״ש בכתובות בשם ר״ת, דהטעם, כי שני שיעבודים איכא, שיעבוד הגוף ושיעבוד נכסים. ובלשוננו בהלוואה נוצר שנים, חובה אישית על הלוה לשלם ותפיסה ממונית של החוב. וטענת ר״ת היא, שמעולם אי אפשר למכור חיוב תשלום האישית, אלא תפיסה הממונית היא דיכול למכור, והחיוב האישי ישאר אצל מלוה ראשון. ואם מחלו, פקע כל החיוב, כל המחייב הבסיסי הוא חיוב האישי, לא שיעובד הנכסים, שאינם באים אלא לעזרת גבייה למאן דיש לו חיוב נפשי לשלם. ואף דבהלואתו סתמית הכי הוא, שיסוד החיוב אישי הוא, יתכן מקום שאמת יסוד החיוב בנכס וממון.
ויתכן שכן הוא במשכון. שבמשכון יוצרים שיעבוד נכס עצמאי, העומד אף בלא חיוב אישי של הלוה לשלם. שהלואה בלא משכון יסודו שיעבוד הגוף, אך אם משכון, יסודו שיעבוד נכסים. ומ״מ אין ההכרח שיצא מזה קנין במשכון, דגם אם שיעבוד נכסים יהיה ולא רק שיעבוד הגוף, הרי אין השיעבוד מחייב קנין. וזהו תועלת קנין המשכון, אף דבאמת אינו קנין.
וכתוב בספר התרומות:
ספר התרומות שער נא חלק ו אות ג
ודע והבן כי זה שאנו אומרים שיכול למחול מוכר שט"ח לחברו איכא מ"ד דוקא מוכר שט"ח אבל שטר משכונת קרקע וכתב ומסר וירד לוקח למשכונה והחזיק בה הואיל והמשכונה מוחזקת ביד המלוה אינה יכולה למחול, דשטרא לאו לגוביינא קאי אלא לזכרון דברים ולראיה בעלמא, וגוף המשכונה מכר והרי החזיק וכמאן דמטיא ממונא לידיה דאמי ולא מצי מחיל ליה. וכן כתב הראב"ד בתשובותיו בשם ה"ר יצחק בן מרן לוי. גם כתב שנגבית מן היתומים בלא שבועה.
אך כתב בשם הרב אבן מיגש ז"ל [דכיון דמצי לסלוקי בזוזי, כשאר מלוה דמי, ולא גבי מיתמי בלא שבועה. ונשאל הראב"ד ז"ל המוכר שט"ח לחברו ויש] משכון ביד המלוה ומסרו ביד הלוקח אם יכול המוכר שהוא המלוה למוחלו ללוקח אם לאו. והשיב, שאינו יכול למחול, מאחר שהמשכון מוחזק ביד הלוקח. והביא ראיה…
ומי שיומר אינו יכול למחול, יש לומר כדברינו לעיל, כי המשכון מעביר השיעבוד מן הגוף אל הנכס עצמו.
ג. קנין גמור במשכון
והשנייה כיוצא בה רק בהפוכה והיא נלמדת מדעת הש״ך, המסרב להאמין בקיום קנין חלקי בהלכה, והובא לקצה האחרת ממסקנא זו, שבעלות גמורה יש למלוה על המשכון. ונמצא הש״ך והתוס׳ בב״ק באים עם אותה נקודת הנחה, ויוצאים לדרכים הפוכות זו״ז בעבורה. וז״ל:
ש"ך חושן משפט סימן עב ס"ק ט
חדא, דלישנא דאמרינן בכמה דוכתי בש"ס [פסחים שם] וכדרבי יצחק דאמר רבי יצחק בעל חוב קונה משכון, משמע שקונה המשכון ויש לו בו קנין גמור, ואי לא הוי אלא שומר שכר לא שייך ביה לומר שקונה המשכון. 
ונקודת הנחתו מוכחת מתוך דבריו, שאי אפשר לקנות דבר להיות כשומר שכר בו, דקנין לגמרי משמע. ועוד כתב:
ועוד קשה לי, דהא רבי יצחק יליף לה דבעל חוב קונה משכון מדאמר רחמנא [דברים כ"ד י"ג] ולך תהיה צדקה, אם אינו קונה משכון צדקה מנין, ואם איתא דרבי יצחק לא קאמר אלא לענין דהוי ש"ש, א"כ עדיין יש ללוה זכיה בגופו של משכון, א"כ הדרא קושיא לדוכתא, צדקה מנין, שהרי הוא של לוה ואין המלוה אלא שומר עליו, וכי שומר שיחזיר הפקדון לבעליו צדקה יהיה לו, מה צדקה שייך בזה.
ועוד קשה מה שהקשו התוספות פרק האומנין דף (פ"א) [פ"ב ע"ב ד"ה אימור] ופרק השולח דף ל"ז [ע"א ד"ה שאני] והרא"ש פ"ק דקדושין [סי' י'] אמאי קנאו להיות עליו ש"ש, אי חשיב קנין גמור באונסים נמי ליחייב, ואי לא חשיב קנין אפילו ש"ש לא הוי…
ומה שתירצו שם דקני ליה להיות ממונו לקדש בו האשה ולקנות בו עבדים וקרקעות ולכך הוי שומר שכר, היא גופא קשיא, כיון דאין לו בו קנין גמור היאך יוכל לקדש בו האשה או לקנות בו עבדים וקרקעות, אלא ודאי קונה אותו קנין גמור והוי כשלו. 
וכך עולה גם בדברי הריטב״א בקידושין בכמה מקומות. ואיתם, בסוגיא דשואל, שיש חוקרים בשואל אם קונה מה ששאל בקנין חלקי אם לא. ומפורש ברמב״ם הל׳ שואל ופקדון שהכי הוא, שקנה שואל קנין חלקי בחפץ. ואלו שסוברים כך מביאים ראיה מחיובו באונסין. דהנה אפשר לומר בזה כי חייב הוא בכל, ודמי ליה לחיוב ש״ש בגניבה ואבידה. אך קשה, מה היה לו לעשות וימנע האבדה. לכן יש סוברים, שחיוב זה אינו כשאר חיובי שומרים כלל, אלא שיקוף בעלותו בחפץ. שהרי הגע בעצמך, אונס בעלמא, מי חייב. הלא מי שאירע לו אונס על רכבו הוא איבד מעותיו ואין אחר שישלם לו. כן הוא השואל, בעלי החפץ, וחייב באונסו. וכתב הריטב״א:
חידושי הריטב"א מסכת קידושין דף מז עמוד ב ד״ה הא
תירץ לי רבינו נר"ו, דלהכי לא מיקני כלי בשאלה במשיכה, משום דבשאלה לא מיקני ליה גוף הכלי כלל אלא תשמיש שבו, ואין התשמיש ההוא ראוי לקנות במשיכה, כשם שאין אותיות נקנות במסירה לחודה לענין שעבוד שבהם, שאין משיכה קונה אלא במושך גוף הדבר הנקנה.
וכי תימא דהכא קנין הגוף איכא לתשמישו, דומיא דנותן דקל לפירותיו וכיוצא בו דמיקני בחזקת הקרקע, וכן בנותן כלי לתשמישו דמשמע דנקנה במשיכה.
איכא למימר, דאנן לא אשכחן הקנאת גוף לפירות אלא בקרקע העושה פירות שפירות יוצאין מגופו ומשום הכי מהניא להו קנין גוף הקרקע, ובנותן בית לדירה, מכיון דקרקע עולם וחזי לפירות ממש חזי לאקנויי לדירתו. אבל, בנותן כלי לתשמישו, שאין התשמיש דבר יוצא מגופו, לא שמענו שיהא נקנה במשיכה ולא בקנין בשום מקום…
אלא ודאי דלא קני גופא… ולפיכך אינו נקנה במשיכה ובהגבהה. 
ר״ל, כי בכלי אין רק בעלות אחת בו, או של ראובן הוא או של שמעון, ואין דבר כזה קנין חלקי בו. וכיו״ב כתב בפירקין:
חידושי הריטב"א מסכת קידושין דף יג עמוד ב ד״ה וטעמא, ור״י
וטעמא דמאן דאמר שעבודא לאו דאורייתא משום דסבר שאין הקנאה לחצאים, ושעבוד קנין לחצאין ולא חייל אנכסי דאיתנהו בשעת הלואה…
ורבי יוחנן… קסבר שעבודא דאורייתא, דאע"ג דאין הקנאה לחצאין, ואין הקנאה בדבר שאינו ברשותו, היינו הקנאה גמורה אבל שעבודא דמתלא תלי וקאי חייל אנכסי דהשתא ואנכסי דאקנה כל היכא דאיתנהו ברשותיה מיהת, הלכך אפילו מלוה על פה גובה בין מן היורשין בין מן הלקוחות מן הקרקעות שהיו לו כשלוה…
וא״כ השיעבוד אינו אלא זכות גבייה, והשואל זכות שימוש, אבל מעולם אין קנין לחצאין. והיינו כדברי הש״ך הנ״ל.
ולדעתם, שקנין גמור יש למלוה במשכון, הלא צ״ב א״כ אמאי נחסר שימושו. ובזה כתב הש״ך:
ש"ך חושן משפט סימן עב ס"ק ט
עוד כתב הרמב"ן שם בתחילת דבריו וז"ל, דאע"ג דקני ליה כדרבי יצחק, אין כל הנאה שלו… עכ"ל.
ולפע"ד אין מכל זה ראיה, חדא, דמאן לימא לן שאין המלוה יכול להשתמש בו בשעה שהוא בידו, כגון כשמחזיר המחרישה ביום והכר בלילה וחוזר ולוקח ממנו המחרישה בלילה והכר ביום, יכול המלוה להשתמש בו בשעה שהוא אצלו, כיון שהוא שלו לפרעון חובו, אלא דרחמנא חייביה להדורי ליה משום צדקה והלכך צריך להחזיר לו המחרישה ביום והכר בלילה משום חיותו, ומצוה דצדקה הוא דרמיא עליה, אבל כשהוא בידו יכול להשתמש בו כל זמן שהוא ירצה, אלא דלאו אורחא להשתמש במחרישה בלילה ובכר ביום.
וזה חידוש גדול לא שמענו מיניה, שמלוה יכול להשתמש במשכון בשעה שהיא אצלו. וא״כ אין קושיא כלל. ושימוש הלוה מדין שואל הוא, כי המלוה בעל גמור. והמשיך שם:
א"נ אפילו תימא דאינו רשאי להשתמש בו, מ"מ חייב באונסין כיון דבעל חוב קונה משכון והרי הוא שלו לגמרי, והא דאינו רשאי להשתמש בו, היינו משום דכיון דרחמנא חייביה לעשות צדקה ולהחזירו לו בשעת תשמישו, אם כן כשזה ישתמש בו יפחות מהצדקה המוטלת עליו, שיתקלקלו ולא יוכל העני להשתמש בו זמן שהיה משתמש בו מקודם, אבל מ"מ גוף המשכון הוא שלו לגמרי.
וא״כ האיסור בשימוש אינו מדין בעלותו ואין מהל׳ חו״מ כלל אלא מדין צדקה אסור להשתמש בו. ולפי כל זה יעלה יכולת הלוה לפרוע למשכון כעין דין פדיון בתי ערי חומה, דאע״פ דקנין גמור ללוקח, מ״מ התורה זכתה לבעלים ראשונים לפדות. וע׳ בב״מ לא: בענין שומא הדר, המדובר בענין שומא דהיינו גבייה ממשית, אם יכול הלוה מ״מ לפדות. ודן הקצות שם אם מדין ועשית הישר והטוב הוא זה או מדין זכות ממונית.
ד. קנין בגוף החפץ לשוויו
אבל הרמב״ן והתוס׳ במקומות אחרות ס״ל דקנין יש כאן. שהרי כתב:
חידושי הרמב"ן מסכת בבא מציעא דף פב עמוד א
ואיכא למימר נהי נמי דקני ליה לגוביינא, מיהו כיון שהוא חייב להחזיר, ואינו נוטלו אלא כדי שלא יעשה מטלטלין אצל בניו כדאמרינן פרק המקבל, אינו חייב באונסין, שהרי אין כאן כל הנאה שלו, שאינו יכול להשתמש בו והוא חייב להחזירו לו, ואף הלוה יש לו הנאה גדולה. ולפיכך, לא נתחייב זה באונסין.
ומיהו, כיון שהוא קונה שאינו נעשה מטלטלין אצל בניו ואין שביעית משמטת חובו כדר' יצחק דאמר קונה משכון לגוביינא ולא לזכרון דברים בעלמא, נהנה הוא, והוי עליה ש"ש…
ומפורש, דקני לגוביינא. רק דאין כל הנאה שלו. וכן כתב, כיון שהוא קונה וכו׳. ועוד, מ״ש הרמב״ן בקידושין:
חידושי הרמב"ן מסכת קידושין דף ח עמוד ב
ואעפ"י שיש בו מקצת קנין מעכשיו מדרב יצחק, נפקא מינה לענין שביעית ולענין שאינו נעשה מטלטלין אצל בניו, אבל קדושין כמכירה הם בגופו של משכון הוא צריך לקדש, וכשפדאו, מלוה הוא, זהו הנראה לפי דין המשכון.
ומהביטוי ששימש בו, מקצת קנין, הרי למדת דלא ס״ל כדעתם של הש״ך והריטב״א, אלא דקנין במקצת דבר של קיימא הוא.
והשתא נבאר אופיו. שהרי לכאורה מסברה ראשונה צדקו דברי הש״ך והריטב״א. כי היאך יתכן בעלות לחצאין, ואין הבעלות דבר ערך מנוי שיכולני לחצצו. רק כי אם נחלק הבעלות למרכיביו, נוכל להבין, כי אף אם במרכיב יחידי אי אפשר לחלק, באשר כמה מרכיבים קיימים בבעלות יכול האדם לתפוס במקצתם ויהיה לו בעלות חלקית. כי החפץ עצמו כתונת פסים הוא, בעל כמה מרכיבי בעלות. והנה הלא הרבה פעמים בשיעורים אלו הזכרנו מה שיש לראות בכל חפץ שני פנים, פן שימוש החפץ ופן שוויו [ע׳ כ״ב II ב]. והוא הדין של משכון, שתשמישו שייך ללווה אך שוויו למלוה. והיינו דאמר הרמב״ן, שהוא קונה שאינו נעשה מטלטלין אצל בניו ואין שביעית משמטת חובו. ועוד מ״ש דקני ליה לגוביינא ע״כ, כל אלו ביטויי קנין השווי שבחפץ.
ולפי ביאורנו זה שוב מובן צמד המילים ששימשנו בם עד כה בהעלמת דיוקם, דהיינו קנין חלקי, קנין השווי ולא השימוש למלוה במשכון, או ההפך ללוה.
ואעפ״כ אין הדבר פשוט ומוכרח, שהרי בכמה מקומות בש״ס, ובב״ק בפרט, משמע שאין פן השווי שבחפץ דבר של קיימא. ולדוגמה מה שבדין היזק שאינו ניכר מדאורייתא פטור לר״י, אף שהיזק והשמיד בשווי החפץ. ואף אם קיים הוא הרי לכאורה דבר מופשט הוא, וחידוש לומר שיותן לקנין [ע׳ לעיל כ״ח II].
ומעמדו כשומר שכר, יש לבארו כי מהיות התשמיש אצל לוה, לב בעלות החפץ אצל הלוה, לכן המלוה שומר שכר על החפץ כחפץ, רק בעלים על שוויו.
וזה שמקדש בו את האשה, נראה לומר, האשה מתקדשים בשווי. ואפשר דהיינו כוונת הרמב״ן בהמשך דבריו שם [קידושין ח:, ״ומיהו מדאשכחן וכו׳״]. אבל יותר נוטה הוא לומר שאינה מקודשת אלא למפרע, שאין האשה מתקדשת בשווי.
ה. קנין של תפיסה
ויש עוד לצדד בדרך אחרת, ואפשר שהיא כוונת הנתיבות במ״ש:
נתיבות המשפט ביאורים סימן סו ס״ק י״ב
לכן נראה לפענ"ד… כיון שהטור כתב גבי שט"ח דלא גרע ממשכון, אלמא דחד דינא אית להו למשכון עם נייר השט"ח, דכמו בנייר של השט"ח יש לו קנין גמור לענין זה שיכול למוכרו לצור, כמ"ש התוס' והר"ן והרבה פוסקים בכמה מקומות אין מספר, וכבר כתבתי לעיל דהכונה במה שאמרו לצור, אין כונתם לקרוע ולקלקל השטר, דהא השטר של לוה הוא, וכשפורע לו מחויב להחזיר לו בשלימות, רק הכונה שיכול למוכרו אפילו מדאורייתא שיחזיק בנייר עד שיתן לו המלוה או הלוה בעד השטר כמה שירצה.
ומשמע מדבריו, דמושג חדש של דין בעלות חידש לנו. ולא כדברינו לעיל בבעלות של שימוש או של שווי. אלא מושג בעלות במושג התפיסה.
ולמשל גנב שלא עשה קנין, אף שלא קנה, הרי תפס ומחזיק בניגוד רצון בעלים, ומונע מהבעלים יכולת שימוש, נמא שהחפץ תפוס בידו אף אם לא קנוי לו, ואפשר לומר בו, שעבר איסור גזל. וכן גזל קרקע, אף שקרקע אינה נגזלת, כתב הרמב״ן שעובר על לאו. ודומה לו מ״ש היראים שגזל עכו״ם מותר, אף לא יקנה בו. ומ״מ אתה רואה ניתוק התפיסה מהקנין.
וכן הוא במשכון, אף שלא קנה לא שימושו לא שוויו, הרי קנה זכות למנוע החפץ משימוש בעליו הקודמים, דהיינו זכות תפיסה בו, וזה מעין קנין חלקי. ור׳ יצחק הגדיר תפיסה זאת כקנין. אף שלולא דבריו יכולתי לאמר בו שהוא היתר תפיסה לצורך זכרון דברים בעלמא, חידש ר׳ יצחק, דקנין הוא נקרא.
וזה כוונת דבריו במ״ש וכבר כתבתי לעיל דהכונה במה שאמרו לצור, אין כונתם לקרוע ולקלקל השטר, דהא השטר של לוה הוא, וכשפורע לו מחויב להחזיר לו בשלימות, רק הכונה שיכול למוכרו אפילו מדאורייתא שיחזיק בנייר עד שיתן לו המלוה ע״כ. ובזה מחולק טובא שיטתו משל הרמב״ן גם במהות המשכון, כי לדעת הרמב״ן שיהיה בו קנין גוף לשוויו, הרי המשכון בא בגבייה. אך לדברינו עתה בדעת הנתיבות, יהיה המשכון במהות לזכרון דברים, רק מ״מ קנין חלקי מיהא אית ליה ביה. ובעצם היינו החילוק בין גבייה חלשה יותר מן הסתם לבין זכרון דברים חזק יותר מן הסתם.
ועוד כתב שם:
אבל אינו יכול למכור השטר מדאורייתא כדי לגבות בו, ואפילו מגוף הנייר כשירצה לגבות ממנו אין לו שום קנין, וכשאר נכסי לוה הן, וצריך לתבוע גופו של לוה תחילה. 
הכי נמי במשכון יש לו קנין גמור שיהיה שלו עד שיופרע לו, כמ"ש בתומים לענין נייר של השט"ח, ויכול למוכרו לאחרים לענין זה.
ובפרט כמ"ש לקמן סימן ע"ב [משה"א סק"ה] דמשכון בשעת הלואה אף דלא קני ליה מדר' יצחק מ"מ יש לו בו קנין גמור לענין למפרע הוא גובה, ואי אקדיש מלוה וזבין מלוה, הוי מכירה והקדש, ע"ש, ומכל שכן דיש לו קנין זה, דודאי אין שום סברא לחלק בין משכון ובין נייר של השט"ח דהא במשכון ג"כ עיקרו עומד לכך שלא יפרע לו עד שיחזיר לו שטרו. 
ואפ׳ בלאו דבריו שיש במשכון זכות בגייה למפרע, ניתן לומר הדבר, וכנוסחינו לעיל.
אלא שצריך עיון שוב במה דמקדש בו את האשה. וי״ל כדברי הרמב״ן שלמפרע הוא גובה [הובא לעיל II ג]. או לאמר כדברי הריטב״א אצלינו, שדין משכון בקידושין מדין קידושי הנאה הוא [שם].כלל טו. קידושי שטר
~ שיעורי הרב משה ליכטנשטיין, פרק האשה נקנית ~

א.
I. הכא בעל כותב	305
II. כתבו על איסורי הנאה	310
ב.
III. סמכות השטרות בכלל	314
IV. לשמה בשטר קידושין	315

מקורות
(א) ט. "ת"ר בשטר כיצד וכו' " עד הנקודותיים ט:. מ"ד. "ר' אסי לא על…כמין ימא לטיגני". ה. "ומנין שאף בשטר...קאי בגירושין וממעט קידושין". (ב) חי' הרמב"ן ד"ה בתך. חי' הרשב"א ד"ה מתקיף. תורי"ד מתקיף. (ג) גיטין כ. "אמר רב חסדא יכילנא…הלכתא כוותיה". ירושלמי קידושין פ"א ה"א, "בשטר. הדא דתימר…ראוי הוא להשלים עליו". שו"ת הרשב"א ח"א סי' תר"ג. [אבני מלואים סי' קל"ט ס"ק י"ג.] קידושין ט. מאירי ד"ה כבר ביארנו גם כן. (ד) גיטין פ"ו. המשנה. רש"י ד"ה ואם. יבמות ל"א: תוד"ה למעוטי. חי' הרשב"א שם ד"ה הא דאמרינן, מ"דהמקדש בע"א…מדאורייתא ע"כ". רמב"ם הל' אישות פ"ג הי"ח. חי' הריטב"א קידושין ס"ה: ד"ה התם לא מיחייב "ולענין שטר קידושין וכו' " (ט: ד"ה בתר). חי' הרמב"ן קידושין ט: סוד"ה כתבו מ"ומסתברא וכו' ". (ה) גיטין כ"ו. תחילת המשנה, ובגמ' שם עד "לשמה" (תוד"ה וצריך). אור זרוע ח"א סוסי' תשמ"ה (עמ' 212), מ"שמע מינה דתורף…מילי מעלייתא". גיטין ל"ב: "חוזר ומגרש בו…דרב נחמן" ובתוד"ה רב ששת. (רמב"ם הל' גירושין פ"ו הכ"א). (ו) רמב"ם הל' אישות פ"ג ה"ד, הל' גירושין פ"ג ה"א. הל' עבדים פ"ו ה"ה. קידושין ט. מאירי ד"ה וכל דינין, וכן, ויש, ולגדולי הדורות. (ז) קידושין ט. חי' הרמב"ן ד"ה בין מ"ורב נחמן כי נקט וכו' ". חי' הרשב"א ד"ה כתב, עד "אשתו זו". חי הריטב"א מ"ולענין שמו ושמה וכו' ". תוס' ר"י הזקן ד"ה על הנייר או על החרס. (*) המעוניין בהגיגי על הסוגיא יכול למוצאם בעלון שבות 148, במאמרי "דברים שבינו לבינה – כתיבה ונתינה כיוצרי ומתירי אישות בגיטין וקידושין", בעיקר בעמ' 42-54.א.
14.9.33
I. הכא בעל כותב	305
א. מהות שט״מ וטעם שמוכר יכתובו
ב. וכן לענין שטר קידושין
II. כתבו על איסורי הנאה	310

I. הכא בעל כותב
א. מהות שט״מ וטעם שמוכר יכתובו
גרסינן:
תלמוד בבלי מסכת קידושין דף ט עמוד א
ת"ר: בשטר כיצד? כתב לו על הנייר או על החרס אף על פי שאין בו שוה פרוטה בתך מקודשת לי, בתך מאורסת לי, בתך לי לאינתו הרי זו מקודשת.
מתקיף לה ר' זירא בר ממל: הא לא דמי האי שטרא לשטר זביני, התם מוכר כותב לו שדי מכורה לך, הכא בעל כותב בתך מקודשת לי.
אמר רבא: התם מעניינא דקרא, והכא מעניינא דקרא, התם כתיב: ומכר מאחוזתו, במוכר תלה רחמנא, הכא כתיב: כי יקח, בבעל תלה רחמנא.
התם נמי כתיב: שדות בכסף יקנו! קרי ביה יַקנו. מאי טעמא קרית ביה יקנו? משום דכתיב ומכר, ה"נ קרי ביה כי יקִחַ, דכתיב: את בתי נתתי לאיש הזה!
אלא אמר רבא: הלכתא נינהו, ואסמכינהו רבנן אקראי.
ואיבעית אימא, התם נמי כתיב: ואקח את ספר המקנה. 
ומתחילה צריך ביאור אמאי בשטר מכר המוכר כותבו. תנינא במקום אחר:
תלמוד בבלי מסכת קידושין דף כו עמוד א
בשטר כיצד? כתב לו על הנייר או על החרס אף על פי שאין בהם שוה פרוטה שדי מכורה לך, שדי נתונה לך הרי זו מכורה ונתונה! 
ולשיטת שמעתין הדבר נלמד מדהתם כתיב ומכר מאחוזתו, במוכר תלה רחמנא. וכתיב ואקח את ספר המקנה. או כי הלכתא נינהו, ואסמכינהו רבנן אקראי. 
וקנין שטר בקרקע, דרך הפשוטה וישרה לומר שאינו מדין שליטה, דהא לא עשה ולא מידי בשליטת הקרקע. אלא הוא דרך העברת ייחוס בעלות הקרקע, העברה מהיות שדה זו רשום על שם המוכר לשם הקונה. כי ייחוס הבעלות דבר מופשט למעלה מן מציאות שליטה היא, וניתן להעברה בלי פעולת שליטה. וכמה דכתיב [ויקרא כה:ל] וְקָם הַבַּיִת אֲשֶׁר בָּעִיר אֲשֶׁר לא לוֹ חֹמָה לַצְּמִיתֻת לַקֹּנֶה אֹתוֹ לְדֹרֹתָיו, שהבית מתיחס לקונה.
(והנה האחרונים בעיקר כאשר דנים בקנין הייחוס הלשון המשתמשים בו הוא קנין של גמירות דעת. אבל משמעות לשון זה הוא שהמקנה והקונה נגמרים בדעתם ומסכימים לעשות את הקנין, והרי אין זה עצם הקנין אלא המאפשר את הקנין להחיל, ופוטר את הקונה מן הגזל. אבל אנו בחרנו בלשון היחוס, דהיינו שהחברה מכיר בזה שהדבר הזה מיוחס לאיש לפלוני. וזה בנוי על תפיסה פילוסופית, שאין הבעלות סתם יכולת להשתמש, שלולא כן אמת הקנין אינו אלא בין מוכר לקונה, אלא הבעלות היא מושג מופשט מעל עולם פיזי בכל חפץ וחפץ שמיוחס הוא לבעליו. [וע״ל כ״ג V])
אולם דרך אחרת יתכנה, על בסיס לשון הרמב״ן בקונטרס דיני דגרמי דכתב שהשטר ככיס מלא מעות. ר״ל סוג מזומן הוא, דומיא לצ׳ק [א״ה אמנם בדברינו כאן יותר נראה לומר שהשטר ככיס מלא הקרקע עצמו, ולאו דוקא המעות, ואכן הרמב״ן שם דן בשטר חוב לא שטר קנין קרקע]. וא״כ גם קנין השטר של שליטה הוא בדרך סמלי. ובדף כ״ו שאלו איך יקנה הפיל, ומסובך הוא כי לא ניתן לגבייה במציאות, וכן הקרקע. לכן יעשו מעשה סמלי כאלו הגבה על הקרקע. וזו על דרך שטר, עשיית חפץ המסמל את הקרקע וקנין עליו. וכן כיו״ב בזמנינו קונים את המכונית במפתחותיה. ובפסחים [ד.] אמרו שכירות נקנית במפתח [א״ה לפי פרש״י שם, אך התוס׳ חלקו עליו]. וכן אמרינן בב״ק [נב.] אמר ריש לקיש משום ר' ינאי המוכר עדר לחבירו כיון שמסר לו משכוכית [פירש"י דבר המושך כל העדר אחריו] קנה ע״כ. וכן ענין השטר, וכמו שנאמר באליעזר [בראשית כד:י] וַיֵּלֶךְ וְכָל טוּב אֲדֹנָיו בְּיָדוֹ, ופירש״י שטר מתנה כתב ליצחק על כל אשר לו. ר״ל שלקיחת השטר כאלו לקיחת כל הרשום בו. ונמצא שהשטר חפץ סמלי, והמגביה השטר מסמל להגבהת הקרקע עצמו, וגם הוא מדין קנין שליטה.
ואם כדרך הראשונה ודנים אנו בקנין ייחוס, אין ההכרח מסברה שמוכר או לוקח יכתב השטר. והנה בקניינים יש מהם בעיקר תלוי על לוקח, ויש מהם בעיקר תלוי על המקנה. וקנין הפקר, אין בו דעת אחרת כלל, אלא הקונה עושה כל הקנין [מלבד דעת רש״י המוזרה בב״מ (יב., וע׳ קצה״ח רעג:א ד״ה ובזה) המשמע שההפקר גם הוא מדין דעת אחרים מקנה]. ובקנייני שליטה ג״כ הרי הלוקח בעל הקנין. ולכאורה גם קנייני יחוס יתכן שהלוקח יכול ליחס דבר לעצמו. אף דגם ההפך מסתברא טובא, שהמוכר צריך ליחס הממכר ללוקח.
(ובקנין הגבה נחלקו הראשונים אם צריך ג׳ טפחים או טפח אחד, ויש דעות מהם שאם דעת אחרת מקנה טפח יוספק אך אם קונה מהפקר צריך ג׳ טפחים [א״ה כל שיטות אלו מובאים באנציקלופדיה תלמודית ערך הגבהה (קנין) סעיף ב]. ואמר מוהר״א ז״ל, שטפח פעולה סמלית הוא, אך ג׳ טפחים שליטה ממשית היא. לכן אם מדעת אחרת הוא קונה אינו צריך אלא לפעולה סמלית, אבל אם שאין דעת אחרת צריך לשלט באמת. וקיימת ג״כ שיטה הפוכה, שבדעת אחרת בעי ג׳ טפחים כדי לעקור הדבר מרשות מרא קמא, אבל מהפקר אין צורך אלא לטפח [ג״ז שם]. ואפשר שהוא תלוי על אותה השאלה, מה משמעות דעת אחרת בכלל, ועד כמה המוכר הוא המיחס או שמא הלוקח מיחס.)
אך כאשר נידון בשטר ככיס מלא מעות, הרי אף שהקנין של שליטה הוא, זה במסירת השטר, אבל כתיבת השטר היינו יצירת חפץ הסמלי של הקרקע, והנראה שצריך המוכר לכותבו. וזה עוד חילוק בין הדרכים בקנין שטר, כי אם השטר קנין ייחוס הוא עיקר הקנין בכתיבת השטר עומד, אך אם מדין סמל הקרקע, עיקר הקנין במסירתו, ואין הכתיבה אלא יצירת הסמל.
ובענין זמן החלת קנין השטר, אף שמפשטות הענין הלא יקנה בשעת מסירה, בב״מ [יג.] חידש אביי שעדיו וחתימיו זכין לו, ר״ל למפרע חל משעת כתיבה. וזה יתלה על החילוק הכבר נאמר.
ב. וכן לענין שטר קידושין
ובקידושין, מפשטות הלא שטר המקדש כשטר מקונה, וכן תנן האשה נקנית בג׳ דרכים ושטר עמהם, וכן השטר ברשימה מקביל למשנה אחריתא [בפירקין מ״ה] נכסים שיש להם אחריות נקנין בכסף ובשטר ובחזקה.
אך אין הדעת סובלת מושג כיס מלא מעות לגבי בן אדם. וכן ביסוד יחס בעל לאשתו אינו כאדם לשדהו. לכן הרוצה לדון בשטר קידושין כשטר קנין צריך לומר שטר קנין מדין קנין יחוס הוא קונה. ולומר שכן האשה מתיחסת לבעלה.
והנה מה דאמר רבא התם מעניינא דקרא והכא מעניינא דקרא, התם כתיב ומכר מאחוזתו במוכר תלה רחמנא הכא כתיב כי יקח בבעל תלה רחמנא. תרי דרכים תתבארו בו. אפשר דר׳ זירא בר ממל ס״ל דשטר קידושין שטר קנין הוא, לכן התקיף הא לא דמי האי שטרא לשטר זביני. ורבא תקפו בזה, כי אף אם אמנם כסף מדין קנין הוא, ואכן לא מצינו כסף אלא בקנין [מלבד בפדיון הקדשות], אך שטר הרי תרי שטרי קיימא בהלכה מחוץ לקידושין, שטר קנין וגם שטר הגירושין, ומבוקש להשוות שטר הקידושין לשטר הגירושין. ואכן התם מעניינא דקרא, והכא במעניינא דקרא, מחולקים אלו השטרות בדינם, ואין קושיא שהבעל הקונה יכתוב שטר קידושין אף כי במכר המקנה כתובו.
אבל אין זה כרחי בדעתו. אלא יכולנא למימר בדרבא, אף כי שטר קידושין גם הוא מדין שטר קנין, הרי אינו מדין כיס מלא מעות. אף כי בקרקע השטר ככיס מלא מעות הוא, לכן המוכר כותבו. בקידושין אינו כן, אלא של קנין ייחוס, והבעל יכתבו, ונלמד מעניינא דקרא. אי נמי, כל שטר של קנין ייחוס הוא אף בקרקע, ומ״מ אין ההכרח בשטר ייחוס שהמקנה או הקונה יכתבו אלא תאפשר הכתיבה בשניהם מדינא, רק בעניינא דקרא אסמכהו רבנן הקביעה שבמכר המוכר כותבו ובקידושין הבעל כותבו.
והא דאמרינן, הלכתא נינהו, ואסמכינהו רבנן אקראי ע״כ. פתוח לשני הפירושים. וכללית עדיף שהלכה למשה מסיני לא ייצר דין יש מאין, אלא שתמלא את הפרטים בהלכה כבר קיימת בכתב. [מלבד ג׳ הלמ״מ הנזכרים בפרק לולב הגזול [סוכה לד.] עשר נטיעות ערבה וניסוך המים הלכה למשה מסיני ע״כ, ומשום כך נכללו בשמעתא ערבה וניסוך המים, כי מיוחדים הם במינם.] וכמו ה׳ פסולי שחיטה ושחור בתפילין וכיו״ב, פרטי דינים להלכה ידועה מכבר. וכן מי הכותב שטר מכירה וקידושין.
(ועוד נעיר שבסוגיין לא מדובר בדין הרי את מקודשת לי אלא בדין בתך מקודשת לי. ואף אם צידדנו בעבר כמה פעמים לומר שהקידושין מדין קירוב הדעת הם, הרי זה אינו אלא בקידושי איש לאשה, אבל מעולם קידושי אב את בתו אינם כן אלא קנין הם, כדדרשינן אין כסף לאדון זה אבל יש כסף לאדון אחר. ואפשר שמשון כך ר׳ זירא מניח בחוזק שהשטר קידושין מדין שטר קנין הוא, דהא דנינן דוקא בקידושי קטנה, שהם מדין קנין. ואפשר שיודה לגבי קידושי בוגרת. אמנם בהמשך הסוגיא בר׳ יוחנן וריש לקיש שנביא קמן, דנים בקידושי בוגרת.)
וכתב הרמב״ן:
חידושי הרמב"ן מסכת קידושין דף ט עמוד א
בתך מקודשת לי וכו' והא לא דמיא הך שטרא לשטר זביני, פירוש ומנא לן דמיקריא שטרא, ק"ל אלא היכי ליעביד, כשטר זביני? כלומר שיאמר בתי מקודשת לך לא אפשר דכתיב כי יקח ולא שתקיח היא את עצמה, ושטר מכתב כתיב מויצאה והיתה.
וניחא לי כי כתיב כי יקח ולא שתקיחַ היא את עצמה בכסף הוא דכתיב דגמרינן קיחה קיחה משדה עפרון אבל בשטר אימא ה"נ.
ר״ל שדין כי יקח ולא תקח דוקא נאמר לגבי קנין האישות, אבל לגבי הגדרת אישות ושל מעמד האישי מלבד הקנין, אין צורך לזה. ומובדלים קידושי כסף ושטר בזה. אך שזה יתקשה, שהרי בא הרמב״ן לתרץ לשיטת ר׳ זירא, והוא האומר ששטר קידושין כשטר קנין הוא, וא״כ הרי גם קידושי שטר קידושין של קנין המה.
ועוד כתב שם:
חידושי הרמב"ן מסכת קידושין דף ט עמוד א
תו קשיא לי, אמאי לא אקשי ליה: והא לא דמיא הך שטרא לשטרא דגט, דהתם מוכר אמר הרי את לעצמך, הכא קונה אמר בתך מקודשת לי?
איכא למימר, משום דאיכא למימר: דומיא דגטין הוא, מה התם בעל כותב והיא מקבלת, אף הכא בעל כותב והיא מקבלת. והיינו סברא דמאן דאמר לשמה ושלא מדעתה.
אי נמי: משום דאכתי לא קים ליה אי הויות ליציאות מקשינן לגמרי או דיינינן מיניה ומוקמינן באתריה למיגמר הויות מהדדי, והיינו בעיא דר"ל בשמעתין.
והסתפק ולא סגר אם בסוגיא דידן בסוף אנו לומדים דרך שטר קידושין משטר גירושין, או שמא עדיין לא גמרינן הויות מהדדי.
וכתב הרשב״א:
חידושי הרשב"א מסכת קידושין דף ט עמוד א
ולדידי קשיא לי, דאנן שטר קדושין משטר גרושין ילפי' מויצאה והיתה, ולא משטר מכר, ומאי קא מקשינן והא לא דמי לשטר זביני, ושקלינן וטרינן מכי יקח קרי ביה כי יקיח, ואנן קדושי כסף בלחוד הוא דילפינן מכי יקח.
ויש לי לומר, דודאי קדושי שטר מגרושין ילפינן. מיהו, עיקר קדושין מדין קניה, הוא ובכולהו קיחה שייכא בהו, ובכולהו תנינן נקנית. וכיון שכן, אף קנית שטר קדושין הו"ל למילף מקניית שטר זביני דעלמא מה התם מקנה כותב אף הכא הו"ל למימר שיכתוב המקנה, כנ"ל.
לפי תירוצו, כי ר״ז ס״ל דשטר קידושין גם הוא מדין קנין ויש ללמוד דיניו מגט מכר, ורק שילפותא דמקדשים בשטר הוא מויצאה והיתה, אבל אין זה מורה על מהות קידושין אלו. ומצינו בש״ס [ע׳ חולין קכ:] שני מודלי ילפתותות, דון מינה ואוקי באתרה, ודון מינה ומינה. דהיינו האם מלמדים פרט ומשבצים אותו במערכת הקיימת מכבר, דון מינה ואוקי באתרה, וכן כאן נלמד שהאשה מתקדשת בשטר אבל עיקרון הקידושין ככל קידושין דהיינו קנין. או שמא דון מינה ומינה, שמעבירים את הפרט איך שהוא, והאשה מתקדשת בשטר כמו שהיא מתגרשת בשטר. והעיר הרמב״ן בזה במ״ש דאכתי לא קים ליה אי הויות ליציאות מקשינן לגמרי או דיינינן מיניה ומוקמינן באתריה ע״כ.
וכתב הרי״ד בתוספותיו:
תוספות רי"ד מסכת קידושין דף ט עמוד א
מתקיף לה רב פפא והא לא דמי האי שטרא לשטר זביני וכו׳. ראיתי מקשים ואם אינו דומה מה בכך והא קידושי שטר לאו משדה עפרון ילפינן להו אלא מהיקישא דויצאה והיתה וגט אשה בעל כותבו וה"ה שטר ארוסין הבעל כותבו ואמאי בעינן שידמה לשטר מכר השדה.
ואין זו קושיא של כלום דגט אשה נמי שכותב הבעל מפני שהוא המקנה והאשה נקנית וכותב לה הרי את מגורשת ממנו ומקנה לה גופה. אבל הכא הבעל קנה והאשה מקנה את עצמה לו והיאך כותב? הבעל האב היה צריך לכתוב והאשה:
הרי לדעתו גם גט שטר קנין הוא.

II. כתבו על איסורי הנאה
ועד כאן עסקנו בהשוות שטר קידושין לשטר מכר, אך עדיין פש דבן לעסוק בהשוואת שטר קידושין לשטר גירושין. ונתחיל בדין כתבו על איסורי הנאה.
והנה אמרינן בגיטין:
תלמוד בבלי מסכת גיטין דף כ עמוד א
אמר רב חסדא: יכילנא למיפסלינהו לכולי גיטי דעלמא. אמר לי' רבא: מאי טעמא? אילימא משום דכתיב וכתב, והכא איהי קא כתבה ליה, ודילמא אקנויי אקנו ליה רבנן! ואלא משום דכתיב ונתן, והכא לא יהיב לה מידי, דלמא נתינת גט היא! תדע, דשלחו מתם: כתבו על איסורי הנאה כשר.
וההו״א משום דכתיב ונתן, והכא לא יהיב לה מידי כי הנייר לא שוה פרוטה, מניח דין כיס מלא מעות לשטר גירושין, חפץ שיותן בצורה סמלית. אך דחו, כי הגט אינו הנייר אלא נתינת דבר מופשט, נתינת גט היא.
והנה בשטר מכר בעינן שהנייר יהיה בבעלות המוכר, ואם לאו שטר מקנה בעינן וליכא ולא קני. והרי זה מחולק מגט. וי״ל כי בשטר מכר הוא דין כיס מלא מעות משא״כ בגט. או שמא כי בגלל שבקנין דנינן מצריכים לנייר שיעבור מבעלות מוכר לקונה בצורה סמלית לקנין אף אם אין השטר ככיס מלא מעות, ואין זה שייך בגט.
אלא דבשטר קידושין לא נתברר בש״ס אי בעינן בעלות הבעל על הנייר. והנה המקדש באיסורי הנאה אינה מקודשת, ר״ל בקידושי כסף. אבל זה פשוט כי אינם לא כסף ולא שוה כסף אם אין בהם שווי כי אסורים בהנאה. אמנם בשטר לא מצינו מפורש בבבלי. מלבד האמור בריש שמעתין, בשטר כיצד כתב לו על הנייר או על החרס אף על פי שאין בו שוה פרוטה. אבל באיסור הנאה דלא שוה ולא כלום לא נתפרש.
אבל אמרו בירושלמי:
תלמוד ירושלמי (וילנא) מסכת קידושין פרק א הלכה א
הדא דתימר בשטר, שאינו יפה שוה פרוטה. אבל, בשטר שהוא יפה שוה פרוטה, ככסף הוא. תני רבי חייה כן: לא סוף דבר בשטר שהיא יפה שוה פרוטה, והלא מתקדשת היא האשה בכל דבר שהוא יפה שוה פרוטה, אלא אפילו כתבו על החרס או על נייר ונתנו לה ה"ז מקודשת.
כתבו על דבר שהוא איסור הנאה, תני ר' חנין: מעשה בא לפני רבי ואמר הרי זו מגורשת. ר"א אמר אינה מגורשת.
אמר ר' זעירא הויין רבנין פליגין, מן דאמר אינה מקודשת אינה מגורשת, ומן דמר מקודשת מגורשת. [ק״ה: היו רבנן דבני ישיבה פליגי בה אם פלוגתייהו דרבי ור"א גם בקידושין אם כתב בשטר שהוא מאיסורי הנאה הרי את מקודשת או לא פליגי בקידושין.]
חברייה אמרין לחומרין. [ק״ה: ולא פליגין במקודשת.] 
רבי יוסי בעא מהו לחומרין? אינה מקודשת, מגורשת היינו לחומרין? אילו אינה מגורשת מקודשת היינו לחומרין? [ק״ה: מהו לחומרין. דמודו ר' ור"א בקידושין שהיא מקודשת, וכי קאמר ר"א אינה מגורשת, לחומרא? או דלמא, תרווייהו סברי דאינה מקודשת, וכי קאמר רבי מגורשת, לחומרא: ופשיט אינה מקודשת ומגורשת היינו לחומרין. בתמיה? תרווייהו קולי נינהו! אף על גב דלענין זה הוא חומרא שאסורה לכהן, מכל מקום קולא היא דמשתריא אשת איש לעלמא: אלו אינה מגורשת מקודשת. אבל אם אמרינן דאדר"א קאי דקסבר אינה מגורשת ומקודשת תרווייהו חומרי נינהו שאסורה לעלמא: ]
מהו כדון [פי׳ מהו הדין בסוף הדבר]?
רבנין דקיסרין בשם רבי יעקב בר אחא: מאן דאמר מגורשת, מקודשת, איסור הנייה מדבריהם. ומן דמר אינה מגורשת, מקודשת, איסור הנייה מדבר תורה. הא באיסור הנייה מדבריהם מקודשת. [פי׳ שאין הבחנה בין גט לקידושין אלא בין איסורי הנאה מדרבנן ומדאורייתא.]
אין תימר כן? לית הדא פליגא על רב, דרב אמר דברי רבי מאיר המקדש בחמץ משש שעות ולמעלן לא עשה ולא כלום! [ק״ה: כלומר אם נאמר דבאיסורי הנאה מדבריהם מקודשת לפי שמדאורייתא תפסי בה הנך קידושין לא אתי אסורא דרבנן ועוקרין להו א"כ פליג עליה דרב:]
תמן בגופו קידש, וחמץ משש שעות ולמעלן טב הוא כלום. ברם, הכא, בתניים [ר״ל תנאים] שבו קידש. [פנ״מ: שכתבו על דבר איסור הנאה ולא קדשה אלא בתנאים ובדברים שכתוב בו הרי את מקודשת לי לא איכפת לן מידי:]
ואפשר לסבור בדעת חברייה דמחלקים בין גט לקידושין באופן מהותי, אבל אינו נראה, אלא חומרא בעלמא הוא זה. וכן למסקנא לא חלקו בין גט לקידושין. אך יש להזהר משיבושי גירסאות.
וכתב הרשב״א בתשובה:
שו"ת הרשב"א חלק א סימן תרג
תחלת כל דבר אנו צריכין לדעת אם נכתבו שטרי קידושין באיסורי הנאה אם מקודשת. ונראה לי דמקודשת דהא קיימא לן בגט שכתבו באיסורי הנאה דמגורשת כדאיתא בהמביא תניין (דף כ"א) ומקשי' הויה ליציאה…
ובירושלמי נחלקו בפרק קמא דקידושין על ההיא דכתבו על איסורי הנאה…
ומכל מקום אפילו תימצי לומר דגמרין פליגא אגמרא דבני מערבא וקסבר בגמרא דלא שנא באיסורי הנאה דרבנן ולא שנא בדאורייתא מגורשת. אפילו הכי לגבי קידושין לא אשכחן בגמרא הכין. ואם לאו הא דירוש'… הוה מצי למימר דבקדושין אפילו באיסור דבריהם אינה מקודשת משום דבעי מידי דאית לה הנאה מיניה. ובסלקא דעתך מעיקרא בירושלמי דלא שנא בין מקדש בגופו למקדש בשטר. 
וסברתו נוטה לחלק בין שטר קידושין לגט, כי שטר קידושין יותר קרוב לשטר קנין, ובעינן הנאה מיניה ועל איסור הנאה אינה מקודשת.
וכתב הר״ן בתשובה כנגדו:
שו"ת הר"ן סימן כז
עוד שאלת: אלמנה אחת שאסרה איסר על נפשה שלא תנשא לשום אדם בלתי רשות ורצון ראובן קרובה…
תשובה… ואחרי כן לרווחא דמלתא תתקדש זאת האשה בשטר, לפי שקרוב אני לומר שאין איסור חל כלל על קדושי שטר, דהא אמרינן בפ' המביא תניין [גיטין כ א] לענין גיטין כתבו על איסורי הנאה כשר ושטר של קדושין מגיטין ילפינן לה וכדאיתא פ"ק דקדושין [ה א] מדכתיב [דברים כד ב] ויצאה והיתה דאיתקש הויה ליציאה, וכיון דשטר של גט אינו נפסל משום איסורי הנאה כך נראין הדברים בשטר של קדושין. וכ"ש שאין פקפוק בדבר בנדון זה לאחר שתהא נשאלת על נדרה כי גם בקדושי כסף קרוב אני להתיר אלא מפני שענייניהם של נדרים חמורים מאד חזרתי על (זה) הדרך שהוא יותר מרווח. 
ב.
17.9.33
III. סמכות השטרות בכלל	314
IV. לשמה בשטר קידושין	315
א. פתיחה
ב. שני דיני הלשמה שבגט
ג. שינויי הלכות בין שטר קידושין וגט
ד. בין מהויות שטר קידושין וגט
ה. כתבו לשמה ולשא מדעתה
ו. שיטת ריש לקיש

III. סמכות השטרות בכלל
והנה הרמב״ם פסק שכל שטרות אינם אלא מדרבנן, דכתב:
רמב"ם הלכות עדות פרק ג הלכה ד
דין תורה שאין מקבלין עדות לא בדיני ממונות ולא בדיני נפשות אלא מפי העדים שנאמר על פי שנים עדים מפיהם ולא מכתב ידן, אבל מדברי סופרים שחותכין דיני ממונות בעדות שבשטר אף על פי שאין העדים קיימים כדי שלא תנעול דלת בפני לוין, ואין דנין בעדות שבשטר בדיני קנסות ואין צריך לומר במכות ובגלות אלא מפיהן ולא מכתב ידן. 
וחלק עליו הרמב״ן בשורש השני לסה״מ, וחיבר הרבה ראיות גדולות כנגדו. ולפתור, מוהר״ח הלוי ז״ל (בחיבורו שם) וכן הנתיבות (כח:ז) מחלקים בין שטרי ראיה לשטרי קנין לגבי זה. וא״כ אין חידוש לעניננו.
אך הנראה נכון לפרש, שהרמב״ם מחלק בין גט לכל שאר שטרות. שהרי שתי הקושיות המרכזיות של הרמב״ן הם הפסוקים וְכָתַב לָהּ סֵפֶר כְּרִיתֻת (דברים כד:א), וכן שָׂדוֹת בַּכֶּסֶף יִקְנוּ וְכָתוֹב בַּסֵּפֶר וְחָתוֹם (ירמיהו לב:מד). וי״ל שירמיהו לא בדאורייתא קא משתעי, וכן גט שאני, ואינו שטר. וא״כ יצטרך לומר לדעתו שהשטר קידושין אשר הוא מדאורייתא אינו כשטר קנין אלא כגט, דהא אין שטר אחר מדאורייתא. ופירש הרמב״ם בקידושי כסף שהם מדברי סופרים ולא כתב כן בשטר.

IV. לשמה בשטר קידושין
א. פתיחה
אמרינן בהמשך הסוגיא:
תלמוד בבלי מסכת קידושין דף ט עמוד א
בעי ר' שמעון בן לקיש: שטר אירוסין שכתבו שלא לשמה, מהו? הויות ליציאות מקשינן, מה [ט:] יציאה בעינן לשמה, אף הוייה בעינן לשמה, או דלמא הויות להדדי מקשינן, מה הוייה דכסף לא בעינן לשמה, אף הוייה דשטר לא בעינן לשמה? בתר דבעיא הדר פשטה: הוייה ליציאה מקשינן, דאמר קרא: ויצאה והיתה.
והיא שאלת הנקודה שכל הסוגיא סובבה, האם שטר קידושין כגט דמי או דילמא כשטר קנין דמי, וכבר עסקנו בזה לעיל, והשתא הגמרא עצמה שואלתה במפורש.
והנה מכיון בתר דבעיא הדר פשטה הוייה ליציאה מקשינן דאמר קרא ויצאה והיתה, הלא משמע שלמסקנא קיי״ל שטר קידושין כגט דמי ולא כשטר קנין. ולכאורה בהכרח נשוב לפרש דברי רבא לעיל (I ב) כפי מה שצידדנו בהם שהבעל כותבו כי אינו מדין קנין.
אך אילו כן היה הלא נצפה לראות השוואה גמורה בין הל׳ גיטין להל׳ שטר קידושין. וזאת לא מצינו בהחלט. דאמרינן:
תלמוד בבלי מסכת קידושין דף ט עמוד ב
איתמר כתבו לשמה ושלא מדעתה רבא ורבינא אמרי מקודשת, רב פפא ורב שרביא אמרי אינה מקודשת. 
ועוד יש להעיר על כך שבגמראות מסכת גיטין המושג של לשמה במרכז הדיון, והיא מילה הנזכרת המון פעמים ובהמון סוגיות שונות, מפתח המסכת בענין בפני נכתב ובפני נחתם (ב.-:) ועד סופה בענין עדי מסירה או חתימה כרתי (פו:) וכן בכל האמצע. לא כן הוא בקידושין. אלא רק שתי סוגיות מזכירים הלשמה - כאן, ולקמן בדף מ״ח. ואפשר להתעלם מזה ולומר שאין מכאן כלל ראיה למהות הדברים, דאין זה נפק״מ כלל אלא הרהורי דברים בעלמא. אבל הנראה שיכולים אנו להסיק מבט מלמעלה על כל המסכת נקודות יסוד. ומ״מ אפשר אתה לדחות, דדברי תורה עניים במקום אחד ועשירים במקום אחר, דמאחר שהאריכו במסכת גיטין בדיני לשמה אין צורך לכפול הדברים בקידושין, דהא ויצאה והיתה מקשינן. אך הרושם עדיין שם, שהלשמה יותר חשובה לגט מאשר לשטר קידושין.
וכתב הרמב״ם:
רמב"ם הלכות גירושין פרק ג הלכה א
כל גט שלא נכתב לשם האיש המגרש ולשם האשה המתגרשת אינו גט, כיצד סופר שכתב גט ללמד או להתלמד ובא הבעל ומצא שם שנכתב בגט זה כשמו ושם האשה כשם אשתו ושם העיר כשם עירו ונטלו וגירש בו אינו גט. 
כל זה מן המשנה בגיטין פ״ג. אבל בהל׳ אישות מנסח אחרת:
רמב"ם הלכות אישות פרק ג
[ג:] ואם קידש בשטר כותב על הנייר או על החרס או על העלה ועל כל דבר שירצה הרי את מקודשת לי או הרי את מאורסת לי וכל כיוצא בדברים אלו ונותנו לה בפני עדים. [ד:] וצריך שיכתוב אותו לשם האשה המתקדשת כגט, ואינו כותבו אלא מדעתה, כתבו שלא לשמה או לשמה ושלא מדעתה אף על פי שנתנו לה מדעתה בפני עדים אינה מקודשת. 
ואע״ג דכתב וצריך שיכתוב אותו לשם האשה המתקדשת כגט, הרי חסר מה שצריך ליכתוב אותו גם לשם האיש המתקדשת כגט, וזה נפק״מ מורגשה. וכן בהל׳ עבדים [ו, ה]: וצריכין כתיבה לשם המשחרר עצמו ע״כ. אמנם חסר הנקוד, אם כוונתו לומר לשם המשַחרר או המשֻחרר. אבל הנראה שכוונתו לשם המשֻחרר, דמי לקידושין דבעינן לשם האשה בלבד ולא לשם האיש. וכן הבין הב״י, שתיקן הלשון לפרשו וכתב המשתחרר [בש״ע רסז:מה].
אבל הרי בגיטין לא מצינו חילוק בין שם האיש לשם האשה. וכדי להבין צריכים אנו להקדים ולבאר דין לשמה בגט.
ב. שני דיני הלשמה שבגט
תנן התם (גיטין כד.): כל גט שנכתב שלא לשום אשה פסול. ובמשנה שלאחריו תנן (שם כו.): הכותב טופסי גיטין צריך שיניח מקום האיש, ומקום האשה, ומקום הזמן. ואמרינן עלה: אמר רב יהודה אמר שמואל צריך שיניח אף מקום הרי את מותרת לכל אדם, ור' אלעזר היא, דאמר עדי מסירה כרתי, ובעינן כתיבה לשמה ע״כ. וצ״ע, וכי חסר המשנה שלא הזכירה אף מקום הרי את מותרת לכל אדם. או שמא תאמר שמואל חולק על סתם מתינתין, והא כזה לא שמענו. אך הרי דברי שמואל מסתברים מאד, כי הרי זה גופו של גט [כדתנן שם לקמן פה.].
וליישב זאת כתב האור זרוע דברים מרוחקים מן הסברה:
ספר אור זרוע חלק א - שאלות ותשובות סימן תשמה
ואשר כתבת דשם האיש ושם האשה אם הם מגופו של הגט אם לאו כך נראה בעיני דודאי גופו של גט ועיקרו הוא וכל שלא נכתב בו שם האיש ושם האשה פסול גמור הוא מדאורייתא דתנן הכותב טופסי גיטין צריך שיניח מקום שם האיש ומקום שם האשה ומקום הזמן…
הא למדת, דאפי' כתב הרי את מותרת לכל אדם שלא לשמה, הואיל וכתב שם האיש ושמה לשמ' דכשר… ואילו שמו ושמה שלא לשמה אף על גב דכתב הרי את מותרת לכל אדם לשמה פסול…
דהא אמתני' קיימינן ובמתני' לא קתני הרי את מותרת לכל אדם אלא שם האיש והאשה ותו מדשני שמואל בלישניה דהכא קאמר הרי את מותרת והתם קאמר תורף ש"מ לאו היינו הרי את מותרת אלא שם האיש והאשה שהוא פסול מדאורייתא. וכ"כ בערוך [ערך] טופס: מקום האיש והאשה ומקום הזמן זהו תורף והשאר טופס. וכ"כ ה"ר משה בר מיימן. 
ודברים אינם נראין, דהא תנן (פה.) גופו של גט הרי את מותרת לכל אדם.
וכדי לבאר נקדם בעוד ענין. הוא דין ביטול הגט. דתנן (גיטין לב.) השולח גט לאשתו כו׳ קידם אצל אשתו או ששלח אצלה שליח, ואמר לה גט ששלחתי לך בטל הוא הרי זה בטל ע״כ, ואמרינן עלה (שם ע״ב) חוזר ומגרש בו, או אינו חוזר ומגרש בו? רב נחמן אמר חוזר ומגרש בו, ורב ששת אמר אינו חוזר ומגרש בו והלכתא כוותיה דרב נחמן ע״כ. ולדעת רב נחמן משמע כי הגט בטול הוא ושוב לא יועיל לכלום, אבל רב ששת ס״ל דאין בכחו של הבעל לבטל גט שכבר נכתב ועומד הוא, כי אחר שהדברים נכתבים בדיו על הנייר מהיכי תיתי כח הבעל לבטלם. אך דמקישינן שם אדרב ששת והא קי"ל הלכתא כוותיה דר' יוחנן דאמר חוזרת ופירש״י כר' יוחנן דאמר חוזרת בקדושין בפרק האומר לחברו אמר לאשה התקדשי לי במעות הללו לאחר שלשים וחזרה בה בתוך שלשים בטלו הקדושין הואיל ובטלתן קודם שיהו חלין ה"נ ליבטיל גיטא ע״כ, ומשנינן הכי השתא התם דיבור ודיבור הוא אתי דיבור ומבטל דיבור, והכא נהי דבטליה לשליחותא דשליח גיטא גופיה מי קא בטיל ע״כ. ודיוקו מקצת הראשונים מזה, דגם רב נחמן ס״ל דאפשר לבטל גט רק דמאמידים דעתו דלא לזה כיוון, אך אם שפירש מבטל אני הגט עצמו ולא השליחות, יבוטל, ואינו חוזר ומגרש בו. וע״ז הקשה התוס׳ (ד״ה רב ששת) תימה כו׳ דאם כתב אדם ס"ת לשמה אינו יכול לחזור ולבטל ע״כ, וכן קשה, הרי מי יאמר שיכול אדם לבטל הלשמה שלו לאחר שכבר חלה, וכן היאמר האומר שהמאפה מצות לשמה יכול לאחר אפייתם לבטל הלשמה שבהם, וכן בכל הדברים הנצרכים ללשמה. ותירצו התוס׳ וז״ל וי"ל דכל זמן שלא הגיע ליד האשה לא חשיב גמר מעשה ע״כ.
וכוונתם לומר, כי אף דתפקיד הסתמי של הלשמה הוא ליצור ולהגדיר חפץ, כמו הלשמה במצה, שבאה להגדיר הפת כמצת מצווה וכלחם עוני, ובלי הלשמה אינו אלא פת שלא החמיץ. דהיינו כי הלשמה מגדיר החפץ כחפץ בעל משמעות. וכן בקדשים, השוחט לשמה הגדיר הבשר כבשר הקרבן ולא בשר סתם. וכן הכותב ספר תורה שלא לשמה אין לו אלא טקסט החומש על הנייר, אבל לשמה מגדירה כספר תורה. וכן בציצית, נהפכים מחוטים בעלמא לציצית ע״י הלשמה. ושיטת הרמב״ם שספר תורה ותפילין זקוקים ללשמה אף דמזוזה לא, והטעם, כי בעינן חפצא של תפילין שיוגדר ע״י לשמה, אבל במזוזה אין צורך בחפצא של מזוזה אלא דין מצוותה להדביק על הקיר קטע מטקסט התורה, ואפילו שלא לשמה עדיין הטקסט משל התורה הוא. וכן ספר תורה בעיא לשמה כדי שלא תהיה סתם אינפורמציה ומילים של תורה אלא דבר ה׳ בחפץ.
וכן בגט הרי צריכים ספר כריתות ולא נייר עם מילים בעלמא. וכמו ששטר צריך לו חלות שם שטר ולא עדות בכתב בעלמא [א״ה דהא עדות בכתב פסולה, כדאמרינן (גיטין עא.) מפיהם ולא מפי כתבם]. והדרך להפיכה זאת נתבאר בתוס׳ כתובות (כ. ד״ה ור׳ יוחנן) וחכמי ספרד ביבמות [א״ה נדמה לי שכיוון לדברי הרי״ף (ט.) ובעה״מ והראב״ד והרמב״ן במלחמות וספר הזכות שם, כי אלו המקורות שהבאנו בסיכומי לפ״ב דגיטין כ״א III, לאחר שביארנו דברי התוס׳ הנ״ל באורך שם II]. ואמרו התוס׳ שם שיש טופסולוגיה מיוחדת שהופכת השטר מדף נייר לשטר. כמו כן בגט, השלמה נצרכת מן המרכיבים שישווה את הנייר כספר כריתות. ובזה הלשמה של גט דומה לשאר הופעות הלשמה בהלכה כאשר ביארנו. (וזה לשיטת ר׳ אלעזר [מובא בגיטין ג:] דבעינן לשמה בגוף הגט, ואף העיקרון השוה לר״מ רק דהלשמה בחתימות נצרכת ולא בגופו של הגט.)
אך אילו היה כן הרי קשה ביטול גט מי מצי עושה. הרי כבר הלשמה הוגדר הנייר כגט ואי אפשר להחזור, ולא אתי דיבור ומבטל מעשה. והיינו קושית התוס׳ הנ״ל.
והיישוב, כי גם מעבר לחפצא של גט נצרך דבר נוסף בגט, שיבטא רצון נפשו של בעל האישי. ואין הגט רק מספריים שיכרות האישות מעצמם אלא משבר מערכת יחסים, ולא רק חפצא אובייקטיבי כתפילין או ספר תורה, אלא גם דבר סובייקטיבי מאד, גט שמבטא הריחוק הדעת והמשבר בינו לבינה.
והביטוי הבולטת לכך היא דין כתב ידו, דתנן (פו.) שלשה גיטין פסולין [ר״ל מדרבנן אבל מדאורייתא כשרים], ואם נשאת הוולד כשר: כתב בכתב ידו ואין עליו עדים וכו׳. והרי צריך עדות, או עדי כתיבה או עדי חתימה, ומלבדם הלא הגט פסול מדאורייתא. ורש״י שם הציע שני יישובים, או כי זה מדין הודאת בעל דין כמאה עדים דמי, וזה דוחק כי הנראה שלא יועיל זה מחוץ לדיני ממונות. והיישוב השני יפה הוא, דז״ל כיון דכתב ידו הוא וכתב ונתן קרינא ביה ואף על גב דליכא עדי מסירה כשר מדאורייתא ומיהו רבנן פסלינהו דלמא אתי לאכשורי בכתב סופר ע״כ, ר״ל דגזה״כ מיוחדת היא בגט דכתיב וכתב לה, אפילו בכתב ידו בלבד. דהיינו גזה״כ דגירושין אישייפם מגרשים. והנראה כי גם בכל גט הדבר כן, דבעינן מרכיב האישי.
לכן המבטל גט לאחר כתיבתו, אף אם הגט עדיין חפצא של גט, מ״מ בטל הוא, כי שוב אינו מדין כתב אישי, וגט בלא זה לא יכרות. אלא הגט צריך לבטא רצון הבעל בכל רגע ורגע.
ועוד נוסיף דברי הרמב״ן בגיטין (סו:) דאין הגט כשר בלי ציווי הבעל הישירה. ואפילו אינו יכול הבעל לשלוח שליח שיודיע לסופר רצון הבעל לגרש, אלא צריך הבעל לצוות הסופר בצורה אישית. וכל שכן שאין הסופר יכול לאמוד כפי ראות עינו שרוצה איש פלוני לגרש את אשתו ולהקדים בכתיבת גיטו קודם שיאמר לו אותו הפלוני במפורש. (וגם למעשה יש דיונים בזה, אם יכול לעשות הציווי הזו ע״ד הפלפון או זוּם וכיו״ב בזמיננו.) והוא דין מיוחד בגט. והטעם כי הגט צריך להיות כתב אישי. [א״ה ובניגוד למשמעות דברי התוס׳ בזבחים ב: ד״ה סתם, דלולא ידע הסופר בידיעה גמורה שהבעל הזה עמוד לגרש את אשתו יכול לכתוב הגט בלא ציווי מפורש, כמובא בסמוך.]
ולפי כל זה יש לפרש בפסוק וכתב לה ספר כריתות דשני דברים הם, וכתב לה, היינו הכתב האישי, ספר כריתות, היינו החפצא של גט. וא״כ צריך בגט שני דיני לשמה, לשמה של יצירת חפצא, ולשמה האישית.
ועוד נראה, דשני דיני הלשמה מתבטאים במקומות שונים בטקסט הגט. דהיינו כי הלשמה של הרי את מותרת לכל אדם, הלא זה לשמה של יצירת חפצא של ספר כריתות. אך הלשמה בכתיבת שמו ושמה, היא לשמה אישית המתבטאת רצונו לגרשה.
וטענת האור זרוע, דוכתב לה מדאורייתא הוא, דהיינו הלשמה של שמו ושמה, אבל הלשמה של ספר כריתות דהיינו גופו של גט אינה אלא מדרבנן. ואף שההבחנה הזו נראה נכון מאד, שיש לשמה אישית ולשמה של יצירת חפצא כמבואר, אינו נראה כלל לפרש דא׳ מהם דאורייתא והשני דרבנן, אלא יותר נראה דשניהם מדאורייתא.
אלא הנראה טעם להעלמת הרי את מותרת לכל אדם מן המשנה, כי המשנה עוסקת בדברים הנצרכים ללשמה האישית בלבד. ובא שמואל והוסיף הערה למעשה דגם הרי את מותרת צריכים בלשמה, אף שהלשמה שבה מדין אחר הוא, דהיינו לשמה של יצירת החפצא.
אי נמי, הרי בזבחים (ב:) דנו בדין סתמא לשמה, והבחינו בין קרבן לבין גט, דסתם קרבן למזבח קיימא וסתמא לשמה, אך סתם אשה לאו לגירושין קיימא ואין סתמא לשמה בגט. והתוס׳ שם מפרשים הדבר בדין אומדנא, ואם ידוע בעליל שאשה זאת עומדת להתגרש, יש דעה שם בתוס׳ שיכול סופר לכתוב הגט בלא ציווי הבעל. וברור שהרמב״ן הנ״ל יחלוק ע״ז. והנראה, דאם רצוננו ליצירת חפצא של גט בעלמא לא מסר האישי של הבעל לאשתו, צדקו דברי התוס׳, דכאשר האשה לגירושין קאי סתמא לשמה בגיטה. משל להאופה מצה סתם שאין סתמה לשמה אא״כ בל׳ יום קודם החג אנו עומדים אז סתמא לשמה, כן באשה, סתם גיטה שלא לשמה, אא״כ כבר היא עומדת לגירושין. אבל מרכיב האישי מעולם סתמא לא לשמה, וכדברי הרמב״ן. ולפ״ז אפשר לומר שהמשנה כח חומרת לשמה האישית באה ללמד, ור״ל, אפ׳ במצב הקיצוני ביותר, אפ׳ האשה עומדת לגירושין, מ״מ מעולם הכותב טופסי גיטין צריך להניח מקום האיש ומקום האשה ומקום הזמן, כי הלשמה שבהם לשמה אישית היא, ובעינן ציווי הבעל. אף שוהרי את מותרת לכל אדם במצב כזה יכול לכתוב. ושמואל מוסיף ביאור שאין כוונת המשנה לומר שהרי את מותרת לכל אדם לא צריך לשמה, אלא אכן צריך, רק שהלשמה שבו מדין אחר הוא. 
(ויתכן בגט דשני המסלולים קיימים, ספר הכריתות המשפטי ותו וכתב לה דהיינו המסר אישי שבגט, ועוד יאפשר התורה לגרש בכתב אישי בלבד אם בכתב ידו הוא מגרש. ויש מתח מסויים לאורך העיון במסכת גיטין אם הגט שנים עושה או אחד עושה, אם גם מגרש בדין משפטי גם בדין אישי או הכל במסלול אחד.)
ג. שינויי הלכות בין שטר קידושין וגט
והשתא דאתינן להכי הרי צ״ע בשטר קידושין, אם גם בו איתא לשמה אישית או שמא אין לו אלא לשמה יצירת ספר חיבור. וכן כל שאר הדינים מיוחדים שבגט, אם שייכים לשטר קידושין. ר״ל דין כתב ידו כשר, דין ביטול השטר, וכיו״ב. ובביטול השטר לא מצינו שדנו בזה בגמרא וראשונים. אבל בכתב ידו, הסתפקו התוס׳ ביבמות:
תוספות מסכת יבמות דף לא עמוד ב
למעוטי זמן דליתיה בקידושין. מספקא לר"י כתב בכתב ידו ואין עליו עדים אי מהני בקידושין אי לא דכיון שאין צריך זמן מה לנו אם אין עליו עדים.
והרשב״א גם הוא דן בזה בכמה מקומות, מהם בקידושין (סה: ד״ה ומסתברא) וביבמות שם, ויש מקומות בהם מחליט ויש בהם מסתפק. וזה לשונו ביבמות:
חידושי הרשב"א מסכת יבמות דף לא עמוד ב
דהמקדש בעד אחד ואפילו שניהם מודים אין חוששין לקדושיו דלעולם אין קדושין בפחות משנים כדילפינן דבר דבר מממון, ואפי' כתב בכתב ידו נמי כדמשמע בקדושין פרק האומר משום דקא מחייב לאחריני, ובגטין דמהני כתב ידו הוי טעמא או משום דלא מחייב לאחריני, או משום דכתיב בהן וכתב לה דמשמע אפילו בשכתב לה הוא עצמו די לה מדלא כתיב וכתב לה ויעד עדים כדכתיב בשאר שטרות וכתב בספר וחתום והעד עדים, וכלשון הזה נ"ל שפי' רש"י, שכתב בגיטין גבי כתב בכתב ידו ואין עליו עדים למאן דמוקי לה כר' מאיר איכא למימר דכתב ידו כמאה עדים דמי דכיון דכתב ידו הוא וכתב ונתן קרינן ביה ואף על גב דליכא עדי מסירה כשר מדאורייתא ע"כ.
ועוד בסוגיתנו, דן הריטב״א עם צריכים שמות בשטר קידושין. והנה בגט השמות מעכבים בודאי, והוא דבר הנוגע למעשה שבודקים בדיוק גדול בכל גירושין באיזו אותיות שם הבעל או האשה נכתב, ויש לזה סיפרות עניפה ביותר מוקדשת רק לבירור כתיבת אותיות השמות בגיטין, ולפי רוב הראשונים עיכוב דאורייתא הוא. וכתב הריטב״א:
חידושי הריטב"א מסכת קידושין דף ט עמוד א
ולענין שמו ושמה, איכא מאן דאמר, דכיון דהוייה ליציאה מקשינן, בעינן בשטר קידושין שמו ושמה, דשמו ושמה בגט לאו מתקנת רבן גמליאל (גיטין ל"ד ב') היא אלא מדאורייתא דבעינן ספר כריתות שיהא מוכיח מתוכו שיהא עושה כריתות, וכיון שכן אף בקידושין כן.
ומדלא מדכרינן ליה בשום דוכתא כדשקלינן וטרינן דבעינן לשמה ומדעתה, משמע טפי כסברא דמקצת רבוותא ז"ל דלא בעינן בשטר קידושין שמו ושמה מוכיח מתוכו, דבגט גופיה מדרבנן הוא מתקנת רבן גמליאל דומיא דשם עירו ושם עירה.
ואפילו יהא בגט מדאורייתא, התם דכתיב ספר כריתות, אבל בשטר קידושין כיון שמוכיח לנו למי מקדש ומי הוא המקדש בהא סגי ולא בעי מוכיח מתוכו, והיינו דלא אדכר בהא דהכא ולא בשום דוכתא בתך פלונית מקודשת לי פלוני, וכן נראה נכון.
והנה לדידן נראה דלא מדין ספר כריתות מצריכים לזה, כי דין ספר כריתות הלא כבר ביארנו הוא דין חפצא של גט ולזה סגי ליה בהרי את מותרת לכל אדם, אלא הצורך בשמות הגט הוא מדין וכתב לה, ביטוי אישי שבגט. אך עיקר טענתו שמשתיקת הסוגיות בענין לגבי שטר קידושין יש ללמוד שמחולקים הם שטר קידושין וגט, זה ראוי לקבל. [א״ה והיינו כדברינו לעיל בהעלמת דין הלשמה ממסכת קידושין למעט מקומות נדירות.]
ועוד הסתפק האור שמח אם בשטר קידושין סתמא לשמה, כדביארנו בזה שאין דין סתמא לשמה בגט. אך שהוא דן בדיני אומדנא ושאר נימוקים חיצונים, לדידן נראה שהדבר עמוק יותר ותלוי על השאלה העמוק אם איכא דין אישי בשטר קידושין כמו בגט. ואם לאו הרי מובן מה דבגט אין סתמא לשמה כי בעינן גט אישי, אבל בשטר קידושין אם אינו אישי אלא שטר קנין האשה למה יגרע סתמא מלשמה כל שידוע שאשה זו לקידושין עומדת.
ועתה ממילא מבואר מה שהרמב״ם חילק בלשמה דגט ללשמה דשטר קידושין, דבגט בעי ליה לשם האיש והאשה, אך בשט״ק רק לשם האשה. וכן בשטר שחרור לשם העבד לא לשם האדון. והטעם כי העבד הוא נשוא העיסקה, הוא משתחרר, וממילא יש להבחין בינו לבין האדון שהוא המוכר, והלשמה אינה אישית כאן אלא לשמה היוצרת חפצא של שטר שחרור, ובעינן לשם העבד לצורך זה, כי מלבד לשם אותו העבד אין זה שטר שחרור בגדר חפצא. וכן בשטר קידושין ס״ל להרמב״ם דבעינן לשם האשה, הרי את מקודשת, ואין האשה רק המקבל והמוכר אלא גם היא נשוא הקידושין שהיא נאסרת מהם, ומעמדה משתנה מפנויה לאשת איש, ולפיכך צריך לשם האשה גם כדי לייצור החפצא. וממילא לשם האשה נצרך גם לגט גם לקידושין. אך לשם האיש אין זה בגדר יצירת החפץ דהוא אינו נשוא השטר אלא מן המשתמשים בו כמוכר או קונה, לכן לא יצטרך לשם האיש אלא בגט ומטעם לשמה האישית, אך לא בשטר קידושין דאין צורך לה. ויוצר מזה עוד דלשם האשה בגט יש בה שני דיני הלשמה, גם הלשמה של יצירת החפצא ועוד הלשמה האישית.
(ומוהר״א ז״ל ביאר (וכן הוא נמצא באור שמח [גירושין א:א] ובערוך השלחן [אה״ע קכט:ג-ה]) דרך תפיסה זאת נפקא מינה הפוכה (כך היא לפעמים דרך הלמדנות) מה שאמרו בירושלמי דגיטין (ירושלמי גיטין ב:ג) על העלה של זית. ולא כמקורע הוא. אמר רבי זעירא תנא בונה בר שילא אפילו כותב אני פלוני מגרש את אשתי כשר ע״כ, הרי דלא הצריכו כתיבת שמה אלא שמו בלבד, והטעם הנראה כי הלשמה בגט אינו ליצירת החפצא, שאילו היה כן נצטרך דוקא לשמה ולא לשמו כדביארנו, אלא לשמה אישית היא, ולזה יסתפק בשם הבעל, כי הוא הסובייקט היחידי בתהליך הגט, והרי האשה היא נשוא השטר.)
ד. בין מהויות שטר קידושין וגט
ואם נחזור עוד לנקודת יסוד בכל ענין הקידושין, הרי יש לחזור להקשות על מה שהאישות נוצרת בשני שלבים, קידושין ונישואין, אך נתפרק במעשה אחד, הגט. ואפשר לומר דלא קשיא כלום, כך גזרה הכתוב, וכן מצינו אף אם השלחן בנוי מכמה שלבים בגרזן ישברו במעשה אחד. ואך יתעצם הקושיא אם כדברי מוהר״ח הלוי ז״ל שרגילים אנו להביא שבאישות איתנהו מהקידושין מרכיב קנייני ומהנישואין מרכיב אישי, א״כ צ״ע זה ששני דברים הנפרדים מאד יתפרקו בגט אחד. וקשה לומר כך היא גזירת הכתוב  שבפירוק הקנין האישות ממילא נופלת [א״ה אך ממש לפני שני משפטים צדדנו כן, זה קודם הבאתינו דברי מוהר״ח הלוי ז״ל, כי לולא דבריו היה אפשר לפרש דאין הקידושין אלא בסיס לנישואין ואינו דבר עצמאי קיים גם אחרי הנשיאוין, וכן צדדנו פעם לעיל (כ״ה II א)]. אלא נראה דהגט עצמו מתיחס לשני המרכיבים, גם הקנייני וגם האישי. וזה אפשר ע״י הכתיבה וגם ע״י הנתינה, והרי רוב הביטויים שמצינו לדין האישי בגט מתיחסים לכתיבתו דוקא, כדין כתב ידו ודין הלשמה. וכן שיטת ר״ש [גיטין יח.] שמרגע כתיבת הגט שוב אין לבעל פירות, כיון שנתן עיניו כבר לגרשה. והטעם, שהאישות כבר מתפרקת משעת כתיבה. ואף שאין הלכה כמותו יש מהאחרונים סבורים שהעיקרון קיים ולא פסקינן הכי מטעם חיצוני. והנתינה היא שעת פירוק הקנין מ״מ.
אבל הרי אם כנים דברינו ודברי מוהר״ח הלוי ז״ל אשר מימיו אנו שותים, אין לקידושין יחס למרכיב האישי שבאישות, שלא כגיטין המתיחס לשניהם. ואפילו בשטר קידושין יהיה כן. ואם כן שטר הקידושין אינו אלא שטר קנין, ואינו כגט, אשר הוא בא גם לפרד את האישות גם את הקנין, ותרי לשמה איתנהו לו, משא״כ בקידושין, שאין בו אלא לשמה דיצירת חפצא של שטר. וזה גם למסקנא דמקישנן הויה ליציאה ומצריכים לשמה בשטר קידושין, עדיין הלשמה אינה אותה הלשמה שבגיטין.
איברא הרי הרבה פעמים אנו צידדנו לראות גם בקידושין דין אישי, דלא כדברי מוהר״ח הלוי ז״ל. ואם יהיה כן אפשר שתהיה לשמה אישית גם בשטר קידושין. ועוד אפשר שהקידושין יתכנו בשני המסלולים, וא״כ אם בא וכותב שטר קידושין בלשמה אישית, נמצא שהוא מקדש בקידושין של קירוב הדעת, ואם לא, נמצא שהוא מקדש בקידושין של קנין בלבד.
ה. כתבו לשמה ולשא מדעתה
ולשון ר״ל הוא שטר אירוסין שכתבו שלא לשמה מהו הויות ליציאות מקשינן מה יציאה בעינן לשמה אף הוייה בעינן לשמה או דלמא הויות להדדי מקשינן מה הוייה דכסף לא בעינן לשמה אף הוייה דשטר לא בעינן לשמה ע״כ. ומה שאמר הויות ליצאות מקשינן, שמא כוונתו לומר לגבי לשמה של יצירת החפצא, דבר שאינו צריך בהויה האחרת דהיינו בכסף כי הכסף הוא דבר אובייקטיבי ואין צורך בלשמה ליצור את החפצא שלו, משא״כ שטר דמלבד הלשמה מילי בעלמא נינהו. וכדברי הגמרא לעיל (ה.) בשטר מילי דהאי שטרא לחוד ומילי דהאי שטרא לחוד. אך בכל כסף טיבעא מיהא חד הוא. או דילמא כוונתו להקיש הויה ליציאה בהקישא גמורה, ללשמה אישית.
בהמשך הסוגיא אמרינן:
תלמוד בבלי מסכת קידושין דף ט עמוד ב
איתמר: כתבו לשמה ושלא מדעתה רבא ורבינא אמרי: מקודשת, רב פפא ורב שרביא אמרי: אינה מקודשת.
אמר רב פפא: אימא טעמא דידהו, ואימא טעמא דידי; אימא טעמא דידהו: דכתיב ויצאה והיתה, מקיש הוייה ליציאה, מה יציאה לשמה ושלא מדעתה, אף הוייה נמי לשמה ושלא מדעתה; ואימא טעמא דידי: ויצאה והיתה, מקיש הוייה ליציאה, מה יציאה בעינן דעת מקנה, אף הוייה בעינן דעת מקנה. 
והיא היא השאלה ששאלנו, ואלו האמוראים נחלקו כשני הצדדים שצידדנו בהבנת דברי ריש לקיש. דדעת רב פפא ורב שרביא לומר שבעצם ששטר קידושין מדין קנין הוא, ואין אנו לומדין מגט לשמה אישית אלא לשמה של יצירת חפצא, ולכן בעינן ג״כ מדעתה. אבל דעת רבא ורבינא, דהלשמה כאן כאותה הלשמה של גט, ולשמה אישית היא, ואין צורך למדעתה כי אין המוקד בכאן על הקנין. ואז לדעתם יש לבאר בדין קידושי שטר אחד משנים, או מדין יצירת אישות בקידושין, או מדין שינוי מעמד האישי שבאשה, אבל שניהם בדומה לגט. ואינו מדין קנין לכן לא בעינן מדעתה. ואינו כקידושי כסף כלל, אלא קידושי שטר נלמדים מגט, בנפרד לכי יקח.
ו. שיטת ריש לקיש
ואמת שפשטות דברי ריש לקיש הלא ממשע מהם הויה מיציאה בהקישא גמורה. וכן נראה דעת ריש לקיש הכללית, כדאמרינן לקמן במח׳ ר״י ור״ל אם אב מקבל קידושין לבתו נערה:
תלמוד בבלי מסכת קידושין דף מג עמוד ב
האיש מקדש את בתו. תנן התם: נערה המאורסה היא ואביה מקבלין את גיטה; אמר רבי יהודה: אין שתי ידים זוכות כאחד, אלא אביה מקבל את גיטה, וכל שאין יכולה לשמור את גיטה אין יכולה להתגרש.
אמר ר"ל: כמחלוקת לגירושין כך מחלוקת לקידושין; ורבי יוחנן אמר: מחלוקת לגירושין, אבל לקידושין, דברי הכל אביה ולא היא. 
וטעם החילוק בין קידושין לגיטין לפי ר״י נראה, כי הקידושין מדין קנין הוא, ואי אפשר שיהיו שני מקנים לדבר אחד. אבל גט אינו מדין קנין אלא קבלת מסר אישי מן בעלה ויכולה לקבל משני ידים. אך ר״ל שחולק הנראה דס״ל כי מקשינן גיטין לקדישוין בהקשיא גמורה. ועוד אמרו שם:
תלמוד בבלי מסכת קידושין דף מד עמוד א
ר' אסי לא על לבי מדרשא, אשכחיה לרבי זירא, אמר ליה: מאי אמור האידנא בי מדרשא? אמר ליה: אף אנא לא עייל, ר' אבין הוא דעייל ואמר: חברותא כולה כר' יוחנן, וצווח ריש לקיש כי כרוכיא ויצאה והיתה, וליכא דאשגח ביה. 
והיינו השאלה, האם שטר הקידושין בדיוק כמו שטר גיטין, או שמא מחולקים הם, דשטר גיטין מסר אישי הוא אך שטר קידושין שטר קנין הוא. ור״ל נאמן לשיטתו להשוות גיטין לקידושין, אך ליכא מאן דאשגח ביה. והיינו דעתם של רב פפא ורב שרביא, דס״ל דהלכתא כוותיה דריש לקיש דשטר קידושין בעי לשמה, אך לא מטעמיה, אלא הלשמה שבו לשמה אחרת, ואין הקישא גמורה בין גט לשטר קידושין. וכן רוב הראשונים פסקו כדעתם.כלל טז. קידושי ביאה
~ שיעורי הרב משה ליכטנשטיין, פרק האשה נקנית ~

א.
I. הילפותא לקידושי ביאה	329
II. תחילת או סוף ביאה קונה	333
ב.
III. גדר בתולה	337
 מקורות
קידושי ביאה: (א) ט: "ובביאה מנלן...שמע מינה כולהו". י. איבעיא להו תחילת ביאה...כי קתני נישאת אשארא". [ד: "ובעלה...ובעלה". תוד"ה ובעלה. ירושלמי פ"א ה"א מתחילתה ועד "או בשטר או בביאה".] (ב) ראב"ן, קידושין ב. (עמ' רס"ה: מדפי הספר) "תנן האשה נקנית...דנותן לה צער פיסוק רגלים". (ג) י. תוד"ה כל. רי"ף יבמות נ"ד: (י"ח: באלפס) "אין לי אלא יבמה וכו' ". ספר הישר לר"ת סי' קנ"ג. קידושין י. חי' הרמב"ן ד"ה תחילת ביאה. (ד) [השלמה לענין יבום: יבמות נ"ד. רש"י ותוס' ד"ה ישן. קידושין י"ב: חי' הריטב"א ד"ה דרב מנגיד. משנה למלך הל' יבום וחליצה פ"ב ה"ד. (הצטוט משלה"ג לקוח מל"ט. בדפי האלפס).] (ה) ירושלמי יבמות פי"ד ה"א "מתניתא בשקידשה בכסף...אינו מעשה". כתובות ע"ד. "מכדי כל תנאי מהיכא גמרינן...הוויות להדדי". יבמות ט"ו. חי' הרשב"א ד"ה יש תנאי בביאה. (מלבד הציטוט בראש הדיבור, ההקשר אינו חשוב לעניינינו). ב. תוד"ה משום. (ו) נ"א. "איתמר קידושין...לא הוו קידושין". (ז) [אור שמח הל' אישות פ"י ה"ב ד"ה מסתפקנא. י: תוס' ר"י הזקן ד"ה חופה. אב"מ סי' ל"ח ס"ק י"ז, בחציו השני.] (ח) יבמות ק"ז. "אמר רב יהודה...דרבנן נינהו". אור שמח הל' אישות פ"י ה"ב ד"ה עוד הנני מסתפק. שו"ת רע"א מה"ת סוסי' נ"א ד"ה לפ"ז. [יו"ד סי' שמ"ב ס"ב דגמ"ר ד"ה שמכסין.] (ט) חי' ר' חיים הלוי הל' יבום פ"ד הט"ז ד"ה ואשר, בעיקר מ"ונראה מוכח וכו' ". (*) השיעורים ישלימו את ענייני קידושי ביאה שטרם נידונו בסוגיות הקודמות ויתמקדו בעיקר בדרך יצירת קידושי ביאה ולא במהותם.
הגדרת בתולה בקנס ובנערה המארשה: (א) ט: "ובביאה מנלן...ש"מ תרתי". (ב) יבמות נ"ט. תוד"ה אלא. רמב"ם הל' נערה פ"א ה"ח-י' ופ"ב ה"ט. קידושין י. תוס' ר"י הזקן ד"ה מודה רבי. חי' הריטב"א ד"ה א"ר זירא. (ג) יבמות נ"ט. המשנה ובגמ' עד "דאמר כר' אלעזר". ירושלמי שם עד "לא עברו ימי הנעורים". (ד) כתובות ל"ח. המשנה. ירושלמי שם, מתחילת ההלכה ועד "בתולה ולא מוכת עץ". [שם, ל"ו. תוד"ה החרשת מ"ולר"י נראה…חשבינן להו בחזקת מוכת עץ".] רא"ש כתובות פ"ג סי' ח'. (ה) ירושלמי כתובות פ"א ה"ג. רמב"ם הל' אישות פי"א ה"א-ד'. (ו) סנהדרין ס"ו: המשנה ובגמ' עד "וכולן בחנק". תוד"ה מעשה חידודין. (*) [י"א. המשנה השניה ובגמ' עד "הא איתעביד בה מעשה". תוד"ה ושמואל. תורי"ד ד"ה איתמר.]
א.
23.9.33
I. הילפותא לקידושי ביאה	329
א. מח׳ ר״י ורבי
ב. קנין בהנאת ביאה
ג. נישואין או אירוסין עושה
II. תחילת או סוף ביאה קונה	333

I. הילפותא לקידושי ביאה
א. מח׳ ר״י ורבי
הנה אמרינן:
תלמוד בבלי מסכת קידושין דף ט עמוד ב
ובביאה. מנא לן. אמר ר' אבהו א"ר יוחנן, דאמר קרא: בעולת בעל, מלמד, שנעשה לה בעל על ידי בעילה.
א"ל ר' זירא לר' אבהו, ואמרי לה ר"ל לרבי יוחנן, כעורה זו ששנה רבי: ובעלה מלמד שנקנית בביאה!
אי מהתם, הוה אמינא עד דמקדש והדר בעיל, קמ"ל.
והנה לכאורה דרשת רבי מתבקשת, שהרי נלמדת מן הפסוק היסודי של קידושין, כי יקח איש אשה, ומן אותה הפרשיה כבר למדנו קידושי כסף ושטר וכן גט, ומתבקש משם גם ללמוד קידושי ביאה. כל עוד שדרשת ר׳ יוחנן נמצאת באיסור אשת איש ועונש העוברים עליו, דין בהל׳ נערה, או הל׳ סנהדרין, ואין מקומו העיקרי בהל׳ קידושין. ולפיכך תקפיה ר׳ זירא בתקיפות גדולה, כעורה זו ששנה רבי, לשון שלא מצינו בשאר מחלוקות הדרשות במכילתין עד כאן.
והשיבו לר״י, אי מהתם, הוה אמינא עד דמקדש והדר בעיל, קמ"ל. וכתב הרמב״ן:
חידושי הרמב"ן מסכת קידושין דף ט עמוד ב
עד דקדיש והדר בעיל קמ"ל. אי קשיא לרבי נמי נימא הכי.
איכא למימר דרבי סבר לה כמ"ד משמע שניהם כאחד ומשמע כל אחד בפני עצמו עד שיפרט לך הכתוב יחדו. ור' יוחנן סבר לה כמאן דאמר משמע שניהם כאחד.
והפנה אותנו לסוגיות אחרות בהם נדון הלשון בשני דברים הבאים כאחד אי כל אחד בפני עצמו או ביחד. ולפ״ז אין המחלוקת ייחודית לדין קידושי ביאה אלא דבר כללית בלשונות התורה.
אבל הנראה, כי נחלקו רבי ור׳ יוחנן באופי קידושי ביאה. וס״ל לר׳ יוחנן בדין קידושי ביאה שאינם פועלים מתור מעשה קידושין אלא בתור יצירת מציאות של אישות מדין ממילא. משא״כ כסף אשר הוא קנין ומעשה פורמלי וסמלי להחיל הקידושין. וכבר עסקנו בחילוק זה הניתן לחלק בין קידושי ביאה לשל כסף (כ״א II ב). והנפק״מ מאז ביארנום ופירטנום, הלא הם: קידושי קטן בביאה (שם), שליח ותנאי (שם ג), וההו״א שיצטרך לגם קידושי כסף גם קידושי ביאה (שם א). לכן בחר לו בהאי קרא דבעולת בעל, כי אין אנו דנים בתהליך מעשה הקידושין כלל, אלא על התוצאה נדון, דדין קידושי ביאה היא מציאות של אישות, שהיא כבר בעולת בעל. ולפיכך העלה ר׳ יוחנן מלבד דרשה זו דהוה אמינא עד דמקדש והדר בעיל, כדעת הירושלמי, כי בעיניו יעדים שונים ישנם לקידושי כסף ולקידושי בביאה, קידושי כסף את הקנין מיניקים וקידושי ביאה את מציאות האישות [א״ה וביארנו זה באריכות בכלל א׳ שיעור א׳, בפרט שם II א]. אך שלמדנו מהאי דרשה דבעולת בעל דגם במרכיב אחד הקידושין נוצרים באופן גמורה [א״ה ביארנו לעיל כ״א I ב].
ורבי חולק ורואה קידושי ביאה כקידושי כסף, וממילא מצה מקורם באותו הפסוק של קידושי כסף, כי יקח ובעלה. ועוד לא עלה על דעתו דבעינן עד דמקדש והדר בעיל, שהרי שניהם עושים אותו הדבר, ומה יוסיף קידושי ביאה שלא היה מכבר בקידושי כסף. ולדעת רבי מתפרש ה״ו״ דכי יקח איש אשה כמילת ״או״, כי יקח איש אשה או כי יבעל איש אשה.
ועוד אמרו שם:
תלמוד בבלי מסכת קידושין דף ט עמוד ב
ור' יוחנן, האי ובעלה מאי עביד ליה? ההוא מיבעי ליה: זו נקנית בביאה, ואין אמה העבריה נקנית בביאה, ס"ד אמינא תיתי בק"ו מיבמה: ומה יבמה שאין נקנית בכסף נקנית בביאה, זו שנקנית בכסף אינו דין שנקנית בביאה.
מה ליבמה שכן זקוקה ועומדת! ס"ד אמינא, הואיל וכתב אם אחרת יקח לו, הקישה הכתוב לאחרת, מה אחרת מיקניא בביאה, אף אמה העבריה מיקניא בביאה, קמ"ל.
ומדובר כאן בדין קידושי ייעוד, שלא תתקדש בביאה. והשאלה העיקרית בקידושי ייעוד היא האם הם שייכים יותר להל׳ אישות או להל׳ עבדים. והנה האמה העברייה יהודיה גמורה. ואפשר שיסבור ר׳ יוחנן, שייעוד אמה עברייה דבר קנייני הוא באופן מוחלט, ומכיון שקידושי ביאה הם דבר של מציאות אישות, לא יועילו לעבד. ואף שהיה מקום לומר גם קידושי ייעוד כאישות, היינו הדרשה דובעלה, היא ולא אמה העבריה.
וההו״א ללמוד מיבמה לייעוד, כי מחנה משותף יש להם, שבשניהם האשה כבר נבחרה. משא״כ בקידושין רגילים בהם האשה מייחדת למקדש מתוך כל העולם, כאן הרי כבר מיוחדת היא לו, כבר תשתית יש כאן. ודחתה, כי ביבום בונים תוצאה של אישות, לכן ביאה תועיל, אבל בייעוד באים לייצור קנין, וביאה לא תועיל לכך. ונמצא למסקנא היבום אישות עושה, היעוד קנין עושה, והקידושין יכולים ליפעל או במסלול של קנין או בשל אישות. ועוד ראית שר״י נאמן לשיטתו הוא שקידושי ביאה מדין אישות הם ולא מדין קנין.
בהמשך אמרינן:
תלמוד בבלי מסכת קידושין דף ט עמוד ב
ורבי האי סברא מנא ליה? א"כ, לכתוב רחמנא ובעל, מאי ובעלה? שמע מינה תרתי.
ולרבא דאמר, בר אהינא אסברה לי: כי יקח איש אשה ובעלה קידושין המסורין לביאה הוו קידושין, קידושין שאין מסורין לביאה לא הוו קידושין, מאי איכא למימר? אם כן, נכתוב קרא או בעלה, מאי ובעלה? שמע מינה כולהו.  
ואכן הצורך לקידושין המסורין לביאה משמעותו שהביאה היא תוצאת נישואין, ובלא תוצאה זו חסרים הקידושין. וא״כ הפסוק באמת נדרש פעמַים, כי יקח ובעלה, ובזה הביאה באה כתוצאת מעשה הקידושין, או כי יבעלה, ובזה הביאה היא היא המעשה.
ועוד אמרו:
תלמוד בבלי מסכת קידושין דף ט עמוד ב
ורבי, האי בעולת בעל מאי עביד ליה? האי מיבעי ליה: בעל עושה אותה בעולה שלא כדרכה, ואין אחר עושה אותה בעולה שלא כדרכה. 
דהיינו כי למד מהאי בעולת בעל דין מהל׳ נערה לא מהל׳ קידושין כלל, כי שם נכתבה.
ב. קנין בהנאת ביאה
ועוד נעיר על מה שכתב הראב״ן:
ראב"ן קידושין ב.
תנן האשה ניקנת בשלשה דרכים בכסף ובשטר וביאה ואמרינן בגמרא בכסף מנלן וכו' עד דמסיק [ז' א] דאפילו אם אמרה לאדם חשוב הילך מנה ואקדש אני לך מקודשת בההיא הנאה דמקבל מתנה מינה. וש"מ דכל הנאה שיעשה לה מקודשת בה ואפילו לא יהיב לה כלום, והכי נמי אמרינן [לקמן ס"ג א] בשכר שאדבר עליך לשלטון מקודשת אל[מא] מקודשת בהנאה שמהנה לה רק שיהא בהנאה שוה פרוטה דשוה כסף ככסף. וקשיא ליה א"כ בביאה למה לי למיתני הרי נהנית מן הביאה ומתקדשת בההיא הנאה ונגמר ביאה מכסף ולמה לי לאפוקי ביאה מקרא דובעלה מלמד שניקנת בביאה [ד' ב]. ואני אליעזר אומר ביאה דבתולה גמר מקרא דלית לה הנאה אלא צער פיסוק רגלים, כדאמרינן בכתובות [ל"ט ב] גבי מאנס את הבתולה דנותן לה צער פיסוק רגלים. 
והניח שכל עיקר הביאה לצורך קנין היא, ולא לאישות. והנה אף אם לא תהנה מן ביאה ראשונה הרי מ״מ זו תחילת אישות היא ואין חילוק באם האשה נהנית אם לא. ואין מקום להביא ההיא דאלו נערות, כי לא על ההנאה הדבר תלוי אלא על האישות, אם שתאמר שהביאה מדין אישות ולא מדין קנין.
ג. נישואין או אירוסין עושה
עוד אמרו שם:
תלמוד בבלי מסכת קידושין דף י עמוד א
איבעיא להו: ביאה, נשואין עושה או אירוסין עושה? נפקא מינה? ליורשה וליטמא לה ולהפר נדריה, אי אמרת נשואין עושה, יורשה ומיטמא לה ומיפר נדריה, ואי אמרת אירוסין עושה, אינו יורשה ואינו מיטמא לה ואינו מיפר נדריה, מאי?
והנה ההו״א שביאה נישואין עושה יושבת על תיזה מסויימת של חופה וגם של קידושי ביאה. כי הנראה בה, שמניחה שהחופה היא מדין מציאות אישות, וכן קידושי ביאה, ולכן קידושי ביאה גם יעשו המציאות הנצרכת לנישואין גמורין. וא״כ האיבעיא יותר מובנת לפי שיטת ר״י. דמאחר שידוע לן דקידושי ביאה מדין אישות הם, איבעיא להו, אי מאישות זו נוצרת גם כל הנישואין. ויתכן לחשוב על קידושי ביאה כדין שאר מקומות בהם נוצרים הנישואין בלא תשתית קידושין - אישות קודם מתן תורה, אשת יפת תואר, ויבום [אולם ביבום י״ל שהקידושין מן האח קיימין, ואכמ״ל]. אך לרבי צ״ע, הלא קידושי ביאה מדין קנין הוא, ואמאי יאלים כחו טפי מכסף לעשות נישואין. ואולי יתכן לומר כי הקידושין מדין קנין והנישואין מדין מציאות והנה בביאה איתנהו תרתי. אבל יותר נראה דכאשר מתכוון להקנאה וסמליות ובתורת עצם מעשה פעולתו אין בזה מציאות אישות. 
ויש שוב לחזור על עיוננו בדין חופה (כ״ה). אז הבאנו (שם I ה) דעת הרמב״ם שהחופה אינה אלא מציאות ראויה לביאה. ואם כן הרי הביאה עצמה למה לא תיקנה לנישואין. אבל אם כדברי הר״ן שהבאנו (שם) שהחופה היא הכנסה לבית, יש מקום לדון בביאה, שהרי אין בזה הכנסה לבית, וא״כ לא תקנה לנישואין.
והנה בענין אחר, אי ביאה לאחר קידושין קונה לנישואין, כתב הרמב״ן:
חידושי הרמב"ן מסכת קידושין דף י עמוד א
הא דבעיא תחילת ביאה קונה או סוף ביאה קונה ופשטינן כל הבועל דעתו על גמר ביאה, קשיא ליה לרבינו אלפסי ז"ל ההיא דאמרינן בפ' הבא על יבמתו (נ"ה א') אשה לבעלה מנין כלומר דמקניא בהעראה גמר קיחה קיחה מיבמה, וניחא לי' התם בביאה דבתר אירוסין דומיא דיבמה שזקוקה ועומדת, והיכי דמי כגון שבא עליה בתר דקדשה ועדיין לא נכנסה עמו לחופה וקני לה ליורשה וליטמא לה ולהפר נדריה.
ואי קשיא לך והא קיחה קיחה גמרינן וכי כתיב קיחה בקידושין עצמן כתיבא ולא בביאה דבתר קידושין, ואיכא למימר כתיב יקח ובעלה משמע ביאה דבתר קידושין כדאמרינן בשמעתין, ויש ליישב לפירושו…
אבל איני יודע לביאה בלא חופה שתקנה ליורשה ולשאר מילי דאישות, שהרי ביאה באיסור היא וכזנות דמיא, והיאך תקנה?
ר״ל כי לא ראה בביאה תחליף חופה הגונה, שהרי זנות היא, ואין ניהוג אינטימיות של אישות מביא לנישואין, אלא הכנסה לביתו של הבעל. ונראה דדבריו כדברי הר״ן בחופה. וממשיך:
חידושי הרמב"ן מסכת קידושין דף י עמוד א
אבל הרב ר' משה תלמידו אומר שהבא על ארוסתו לשם נישואין זו היא חופתה, נמצאת אתה אומר ביאה קונה לשם נישואין וחופה קונה לשם נישואין והבא על ארוסתו בבית חמיו שלא לשם נישואין אינו קונה ולוקה מדבריהם.
והיינו הרמב״ם לשיטתיה.
אולם התעלם הרמב״ן משיטת האומר ביאה נישואין עושה, מה יסבור בזה. ואפשר כי בא בהנחה שלית ההלכתא כוותיה. ואם נישואין עשה, יודה לדעת הרמב״ם. (אמנם להר״ן עצמו תוכל לומר שישנם שני מסלולים לחופה, גם היותה ניתן לביאה גם היותה הכנסה לבית, לכן גם חופת נדה חופה היא, לכן גם ביאה מועילה כחופה למא״ד ביאה נישואין עושה. כי לא מצינו בפירוש שמיעט הר״ן ביאה לנישואין, רק שריבה חופת נדה. אבל הרמב״ן כאן מיעט הדרך השנית.)

II. תחילת או סוף ביאה קונה
ואמרינן:
תלמוד בבלי מסכת קידושין דף י עמוד א
איבעיא להו: תחילת ביאה קונה, או סוף ביאה קונה? נפקא מינה? כגון שהערה בה, ופשטה ידה וקבלה קדושין מאחר; אי נמי, לכהן גדול דקא קני בתולה בביאה, מאי? אמר אמימר משמיה דרבא: כל הבועל דעתו על גמר ביאה. 
והקשו הראשונים:
תוספות מסכת קידושין דף י עמוד א
תימה דבפ' הבא על יבמתו (יבמות דף נה:) ילפינן דאשה נקנית לבעלה בהעראה אתיא קיחה קיחה דעריות והעראה היינו תחילת ביאה והכא מסיק דסוף ביאה קונה.
ובאמת אפילו יהיו המסקנות שוות מ״מ קשיא הא דהגמרא אצלינו מתעלמת בהעלמה גמורה מסוגיא שלמה וארוכה שם ביבמות המוקדשת רק לנושא זו בשעת חלות הביאה, והיא הסוגיא המרכזית בנושא זה, והאיך לא יפנו אליה. ועכצ״ל דמחולקים הסוגיות.
ועל פי הנראה הרי חילוק גדול יש ביניהם. ההיא דיבמות דנה בגדר מעשה ביאה הפיזי ואנוטומי. בעוד שסוגיתנו דנה בביאה שתוצר מסגרת נישואין.
ותירצו התוס׳:
תוספות מסכת קידושין דף י עמוד א
ואומר רשב"א דכי אמרינן העראה קונה היינו בשלא עשה כי אם העראה ופירש מיד דמוכח שלא היה בדעתו לקנות בגמר ביאה אבל הכא מיירי שגמר ביאתו דאז לא קני בהעראה כיון שדעתו על גמר ביאה והלשון מוכיח דקאמר כל הבועל ולא קאמר כל המערה.
והריב"ם תירץ הא דנקנית בהעראה היינו במפרש שרוצה לקנות בהעראה אבל בסתם דעתו על גמר ביאה.
לדבריהם הוא אומדנא מסתמא דעתו על גמר ביאה. אך אם כיוון אחרת באמת גם תחילת ביאה יכולה ליקנה. ועוד שם מובאת דעת ר״ת:
ור"ת תירץ דאחרי שנתרבתה העראה כגמר ביאה אם כן כל מקום שמזכיר ביאה בהעראה קאמר וה"ק תחילת העראה קונה או בסוף העראה קונה ולמ"ד (שם) העראה זו הכנסת עטרה דשייך בה תחלה וסוף.
לפ״ז באמת הנחת השאלה נשללת, כי אכן הסוגיא אצלינו בנויה על הסוגיא דהתם. כי מאחר שקבענו ביבמות שביאה היא בהערה, שוב אין צורך לפרט לך כי משמעות המילה של ביאה היא הערה. וכמו שקבעו דבעינן תנאי כפול, אך לא בכל סוגיא וסוגיא של תנאי טרחו לפרט והוא שכיפל התנאי, כי אין צורך, שהרי כבר מתפרש במקום אחר.
אלא ששיטתו קשה, שבא לדון בהערה כתהליך וזה לא נראה. ולדעתו אין חילוק בין קידושין לשאר תחומין בביאה. וקצת התעלם ממילת דעתו.
ובספר הישר לר״ת השוה הדין לעוד שאר דינים שיש בהם תהליכים, כמו שחיטה, אם ישנה לשחיטה מתחילה ועד סוף אם אינה אלא לבסוף, וכן בשכירות אם ישנה מתחילה ועד סוף או אינה אלא לבסוף. וז״ל:
ספר הישר לר"ת (חלק החידושים) סימן קנג
ונר' לר' דלא קשיא ולא מידי דהא [ד]איבעא לן בקידושין אהא דנפקא לן ביבמות דהעראה חשובה היא. ומעתה ב(ל)כולי (עלמא) תלמודא קרי העראה ביאה כדתנן היבמה נקנית בביאה והיינו העראה על כורחינו…
והכי פי' (סוף) תחילת ביאה קונה כלומ' ישנה לביאה מתחלה ועד סוף שכשיתחיל להערות יתחיל לקנות. מיהו אם פירש קודם הכנסת עטרה פשיטא דלא קנה. [אלא] היכא דגמר כל העראה דהכניס עטרה מי אמרינן (מי) [מ]שהתחיל להערות (ו)התחיל לקנות וקונה והולך עד גמר העראה. או דילמא אינו אלא לבסוף בגמר העראה חלו קדושין וקודם לכן לא. ודמיא לישנה לשכירות מתחלה ועד סוף או אינו אלא לבסוף ודמיא לפלוגתא דר' יוחנן וריש לקיש משום לוי סבא בשחיטת חולין ישנה לשחיטה מתחלה ועד סוף או אינה.
ונפקא מינה כדמפרש ואזיל אי נמי לכהן גדול שרוצה לקנות בתולה בביאה אי אמרי' ישנה לביאה מתחלה ועד סוף קני שהרי [כ]שהתחיל לקנות בתולה היא. אלא אי אמרת אינה אלא לבסוף לא ליקני בביאה דקודם שיגיע לקנות דהיינו גמר (ביאה) העראה לאו בתולה היא. דנהי דביאה לא הוי עד גמר העראה מיהו לא גרעה מביאה שלא (בזמנה) [כדרכה] דאע"ג דלא הויא ביאה גמורה שהרי בא עליה אחר משלם קנס כדאמרי' בשילהי בן סורר ומורה אפי' הכי פסולה לכהונה כדאמרי' ביבמות כמו כן זו קודם גמר העראה פסולה מן הכהונה ולא מצי למיקני בביאה שהרי קודם הקנייה אינה בתולה וכת' והוא אשה בבתוליה יקח בשעת קיחה בעינן שתהא בתולה.
וגם הרמב״ן יש לו נוסח ייחודי לדעת ר״ת:
חידושי הרמב"ן מסכת קידושין דף י עמוד א
ור"ת ז"ל כתב בספר הישר שלו… לתרץ מה שהוקשה לנו, דתחילת ביאה האמורה כאן נשיקת אבר וסוף ביאה הכנסת עטרה, וכל הבועל דעתו על הכנסת עטרה, דאיכא הנאה, ולא לנשיקת אבר, והעראה האמורה ביבמות הכנסת עטרה. ואינו נכון כלל, דאמאי קרי לה בעולה בנשיקת אבר לאוסרה לכ"ג, ועוד מדקי"ל העראה זו הכנסת עטרה ונשיקת אבר לאו כלום הוא…
וי״ל בדעת ר״ת כפי שמצוטט, שאע״פ שביאה פיזיולוגית אין כאן, מ״מ אישות וקירוב אינטימי יש כאן, לפיכך האשה נתקדשת גם בנשיקת אבר.
ועוד הביאו בתוס׳ בשם רבינו נסים גאון:
תוספות מסכת קידושין דף י עמוד א
ורבינו נסים גאון תירץ דההיא דיבמות איירי אחר קדושין דע"י אותה העראה הוי כנשואה כמו חופה דלאחר קדושין וקשה לפירושו דקיחה קיחה גבי קדושין כתיב ולא מיירי בחופה כלל.
ושיטת הרי״ף ביבמות כמותה.
וי״ל בזה, אם הביאה מקדשת כקנין, תחילת ביאה ראויה לקנות, כי עצם העובדה שביאה מתקיימת במעשה, הפעולה סמלית כבר כאן, כי גם פעולה חלקית יש לה הסמליות הנצרכת. (וכן בקנין חזקה על הקרקע, כאשר מתחיל לבנות הגדר ועשה מעשה כבר קנה.) מלבד אם נדבר על דיני תנאי ולאחר ל׳, כדפי׳ מוהר״ח הלוי ז״ל בדעת רבינו נסים גאון [הבאנו דבריו לעיל (כ״ה I א)].
ברם לגבי אישות יש לומר שאין אנו בודקים במעשה כשל עצמה, אלא תהליך יצירת אישות ונישואין, ורק ביאה במכלול תתחיל האישות. וא״כ דין דעתו על גמר ביאה לאו דוקא דין של אומדנא אלא כי האישות באה לידי ביטוי במכלול המסתיים בסוף ביאה דוקא. ועוד, אם פריה ורביה מרכז ואישות היא, נראה לומר בגמר ביאה נקנית, אבל לומר שזה כבר יש בקידושין קשה הוא, ועיין בדברי הרא״ש בכתובות בזה (פ״א סי״ב).ב.
1.10.33
III. גדר בתולה	337
א. פתיחה
ב. מחלוקת רבי ורבנן
ג. מודה רבי לענין קנס
ד. מחלוקות הרמב״ם והתוס׳
ה. כל מדרש בעניינו

III. גדר בתולה
א. פתיחה
באמצעת הסוגיא אמרינן:
תלמוד בבלי מסכת קידושין דף ט עמוד ב
אי מהתם, הוה אמינא עד דמקדש והדר בעיל, קמ"ל.
מתקיף לה ר' אבא בר ממל: אם כן, נערה המאורסה דאמר רחמנא בסקילה, היכי משכחת לה? אי דאקדיש והדר בעיל, בעולה היא, אי דאקדיש ולא בעיל, לאו כלום הוא!
אמרוה רבנן קמיה דאביי: משכחת לה, כגון שבא עליה ארוס שלא כדרכה. א"ל אביי: עד כאן לא פליגי רבי ורבנן אלא באחר, אבל בעל, דברי הכל אם בא עליה שלא כדרכה עשאה בעולה. מאי היא? דתניא: באו עליה י' אנשים ועדיין היא בתולה כולן בסקילה; רבי אומר, אומר אני: הראשון בסקילה, וכולן בחנק.
אמר רב נחמן בר יצחק: משכחת לה כגון שקדשה בשטר, הואיל וגומר ומוציא גומר ומכניס. 
ועוד לקמן מינה:
תלמוד בבלי מסכת קידושין דף ט עמוד ב
ורבי, האי בעולת בעל מאי עביד ליה? האי מיבעי ליה: בעל עושה אותה בעולה שלא כדרכה, ואין אחר עושה אותה בעולה שלא כדרכה.
ומי אית ליה לרבי האי סברא? והתניא: באו עליה י' אנשים ועדיין היא בתולה כולם בסקילה; רבי אומר, אומר אני: הראשון בסקילה, וכולם בחנק!
[י.] אמר רבי זירא: מודה רבי לענין קנס, דכולהו משלמי. מאי שנא מקטלא? שאני התם, דאמר קרא ומת האיש אשר שכב עמה לבדו.
ורבנן, האי לבדו מאי עבדי ליה? מיבעי להו לכדתני': ומתו גם שניהם עד שיהיו שוין כאחד, דברי ר' אושעיא; רבי יונתן אומר: ומת האיש אשר שכב עמה לבדו.
ורבי יוחנן האי סברא מנא ליה? אם כן, נכתוב קרא בעולת איש, מאי בעולת בעל? ש"מ תרתי. 
והא דמחייב על שלא כדרכה בעריות דעלמא, ילפו מדכתיב משכבי אשה, מגיד לך הכתוב ששני משכבות באשה (סנהדרין נד. ). ולכאורה ע״פ הסברה יכולתי לסבור דאף אם בכל העריות כן הוא, בנערה מאורסה דוקא לא יחייב סקילה בשלא כרדכה, דלא שרי בתולים, אלא חנק כשאר בועלי אשת איש. דהא בנערה המארוסה הלא שני מחייבים יש כאן, דין אשת איש דעלמא דהוא בחנק, ודין נערה המאורסה בפרט דהוא בסקילה. אבל גם רבנן גם רבי לא ס״ל הכי, והניחו כפשוט דאין חסרון מחייב בשלא כדרכה. לכן משמע שיש לה לנערה המאורסה מעמד עריות של עצמה המחייב בסקילה אפ׳ בשלא כדרכה: או מפני כי עדיין בית אביה היא, ואין הפגיעה בזה תלויה על איבוד בתולים אלא כל זנות בית אביה חמורה, או מפני שהפגיעה חמורה יותר מעצם העובדה שהיא נערה בתולה אפילו בלא השרת בתולים.
ב. מחלוקת רבי ורבנן
ובירושלמי דנו בגדר בתולה לגבי כה״ג:
תלמוד ירושלמי (וילנא) מסכת כתובות פרק א הלכה ג
אמר ר' חגי תיפתר שבא עליה שלא כדרכה בעא רבי חגי מיהדר ביה א"ל רבי אבא לא תהדור בך ולמה בעא רבי חגיי מיהדר ביה מן הדין דכתיב [ויקרא כא:יג] והוא אשה בבתוליה יקח עד שתהא בתולה משני צדדיה ודכוות' [בראשית כד:טז] בתולה ואיש לא ידעה בתולה מכדרכה ואיש לא ידעה שלא כדרכה.
והמשמעות, כי ישנו גדר כפול לבתולה, הראשון הפיזי דהיינו קיום סימני בתולים, והשני התנהגותי ואישי דהיינו דין ואיש לא ידעה אפ׳ שלא כדרכה. וכיו״ב שם ביבמות פ״ו ה״ד מעטו מוכת עץ ממקצת דיני בעולה מדכתיב (ויקרא כא:ג) אשר לא היתה לאיש, כי בתולי התנהגות אישית יש כאן.
והיינו פתר שיטת רבי דהראשון בסקילה וכולן בחנק, כי כבר אבדה בתוליה לגבי התנהגות האישית לאחר ביאת ראשון שלא כדרכה.
ושיטת רבנן אסברה לך כי גדר בתולה הוא מבחינה פיזית ותו לא. אלא דזה לא יספיק, ממה דאמר אביי עד כאן לא פליגי רבי ורבנן אלא באחר, אבל בעל, דברי הכל אם בא עליה שלא כדרכה עשאה בעולה. וצ״ע בשיטתייהו.
והנה נראה דבנערה יש שני דינים: הראשון דין פיזיולוגי והשני היותה ברשות אביה. ודין השני תראה חשיבותו מדתנן (כתובות לח.) נערה שנתארסה ונתגרשה ר"ע אומר יש לה קנס וקנסה לעצמה. כי אז היא בתולה אך אין ברשות אביה. וכן ההפך בדעת ר״מ דקטנה אינה נערה לקנס, ואף שברשות אביה היא, הרי מבחינה פיזית אינה כנערה.
וזה נראה טעמייהו דרבנן, דמאחר שנבעלה לבעלה אפ׳ שלא כדרכה כבר אינה ברשות אביה בעיקר אלא ברשות בעלה. ואף שאין הבדל בה מבחינה פיזיולוגית ולכן אם אחר שבא עליה שלא כדרכה לא אבדה בתוליה. 
אי נמי נוכל לסבור כי בדין השני בבתולים שהסברנו דהיינו דין התנהגותי שלה, לא תאבד זה אלא כאשר איש ידעה בקשר של קיימא דוקא, שישאיר רושם, דהיינו או בפגיעה פיזית ממש ר״ל כדרכה, או אפ׳ שלא כדרכה אם זה עם בעלה אז מ״מ יש למעשה זה יצירת קשר משמעותי ואינו דבר מזדמן בעלמא.
ויש לדון בביאה שלא כדרכה אם מוגדרת כאישות גמורה, ולכאורה אכן, והנה נחלקו הרמב״ם והתוס׳ אם מותר לאדם לבוא על אשתו שלא כדרכה או אסור מדרבנן מדין צניעות, ומ״מ לשיטת התוס׳ דאסור אפ״ל שאין בזה אישות גמורה, ואם כן הוא, אפשר שזה נפק״מ בין הגישות שהצגנו, כי מעשה ביאה היוצרת קשר כלשהו ביניהם יש כאן, אבל אישות אין כאן להוציאה מרשות אביה אל רשות בעלה. אבל היותר נראה דלכל הדעות יש בביאה שלא כדרכה אישות.
ג. מודה רבי לענין קנס
והא דאמר רבי זירא מודה רבי לענין קנס, דכולהו משלמי, והקשו, מאי שנא מקטלא, ותירצו שאני התם דאמר קרא ומת האיש אשר שכב עמה לבדו. ולכאורה קשה על פשטי המקראות, מדכתיב (כב:כג) כִּי יִהְיֶה נַעֲרָ בְתוּלָה מְאֹרָשָׂה לְאִישׁ וּמְצָאָהּ אִישׁ בָּעִיר וְשָׁכַב עִמָּהּ, ואחריו באותה פרשיה כתיב כִּי יִמְצָא אִישׁ נַעֲרָ בְתוּלָה אֲשֶׁר לֹא אֹרָשָׂה וּתְפָשָׂהּ וְשָׁכַב עִמָּהּ וְנִמְצָאוּ: וְנָתַן הָאִישׁ הַשֹּׁכֵב עִמָּהּ לַאֲבִי הַנַּעֲרָ חֲמִשִּׁים כָּסֶף וגו׳, ומשמע שגדר נרעה בתולה שוה בשני הדינים, ומנלן לחלק. ואף שבגמרא נתנו מקור החילוק, הסברה חשכו מאתנו. ומ״מ גדר חידוש ר״ז הוא לומר כי בתולים לגבי קנס דין בתולים פיזיים בלבד הוא, משא״כ בתולי נערה מאורסה המוגדרים משנים כדביארנו.
ויכולנא למיסבר כי בנערה המאורסה אין המחייב מדין ערוה בלבד. שהרי מדין עריות בעלמא אין לאשת איש אלא חנק. אבל הסקילה באה או מדין פגם בית אביה או מדין פגיעת נישואיה. אבל בקנס יש בזה בעיית זנות בבתולה מ״מ. והאור שמח כתב מעין דברינו, וז״ל:
אור שמח הלכות נערה בתולה פרק א הלכה ט
דגדר הקנס על הביאה יתכן משתי סיבות, או מצד אשר שלל הודה וכבודה כי תבעל לבעלה כשהיא בתולה, או שהוא גדר שלא יהיו בנות ישראל מופקרות לזנות, ולא תהיה כקדשה. והנה מצד הראשון אשר שלל כבודה בזה יש מקום לחלוק, דבאילונית כיון דלא אתיא לידי נערות, ונשואין שלה אינן ראוין למי שאין לו בנים, וקצת חכמים אסרו אישותה לכהן, דביאה שאין בה פרצה הוי זנות [יבמות ס"א ע"ב] לא קנסה התורה למי ששלל הוד בתוליה. 
אמנם אם נאמר כצד השני, שהוא מצד גדר, אז אדרבא מסתברא, דטפי יש לחוש באילונית, שלא קפצי עליה בנשואין, ולמי שלא הכיר בה הוי מקח טעות, דתהא מופקרת לזנות בלא אישות, ויתעללו בה אנשי בליעל.
והנה בחייבי כריתות וחייבי לאוין הדבר להיפוך, אם הטעם מפני הגדר קנסתו תורה, א"כ לביאה אסורה שלוקה ונכרת אין גדר לגדר, דמי אשר לא יכבוש יצרו מחומר האיסור לאו וכרת, לא יחוש גם להקנס הקצוב, אמנם אם נאמר דהוא מסיבת כבודה והודה, א"כ בביאת איסור יש לקנסו טפי, דפגמה טובא…
דחקר בין פגיעה בנישואין לבין פגם זנות בעלמא. ואף שהוא חקר כך בדין קנס עצמו לן נראה לחקור כן בחילוק קנסא מנערה המאורסה לשיטת ר״ז בדעת רבי.
עלה בידינו, שחכמים יאמרו בדין קנס וסקילת הבועל נערה מאורשה בתולה, כי יש חומר בבועל בתולה מהבועל בעולה מדין עצם הערוה שבו, לכן י׳ הבאים עליה שלא כדרכה מכיון שעדיין בתולים לה סקלוים ומשלמים קנס. בעוד שרבי יסבור לא כי אלא שחומרת נערה מאורשה לחייב בסקילה היא הפגיעה במוסד הנישואין. לכן רק הראשון שפגע כך יסקל. ולגבי קנס מודה למ״ש בדעת רבנן.
ד. מחלוקות הרמב״ם והתוס׳
וכתב הרמב״ם:
רמב"ם הלכות נערה בתולה פרק א הלכה ח
אין האונס או המפתה חייב בקנס עד שיבוא עליה [כדרכה] ובעדים ואינו צריך התראה.
וזה נגד משמעות הגמרא שלנו, ולפ״ז רק העשירי חייב בקנס. וא״כ נמצא שקנס ונערה מאורסה שני עולמות מחולקות לגמרי הם. שהרי סקילה מחייבים בשלא כדרכה משא״כ קנס. ועוד שהבועל מי שנבעלה בשלא כדרכה מחייב בקנס ולא בסקילה. כי דין הקנס הוא מדין חובל כל עוד שדין סקילה בנערה מאורשה הוא מדין פגיעה באישות. ועוד שלפי דברי הרמב״ם אין החילוק רק בדעת רבי אלא גם רבנן רואים חילוק בין קנס למאורשה, שמאורשה מדין ערוה וקנס מדין חובל.
אמנם יש להסתבך יותר בדעת רמב״ם בזה, כי באמת יקשה לומר שהוא דין חובל סתמי לדעתו, שהרי הוא מחייב קנס גם בהבועל מוכת עץ (נערה ב:ט), ושם אין השרת בתולים, ומה חבלה יש. אבל יש ראשונים שיתכן בפשיטות לאמר כן בדעת.
ודעת התוס׳ נוטה לאמר ההפך מהרמב״ם, שמחייבים קנס גם בשלא כדרכה (יבמות נט. ד״ה אלא לאו), אבל פוטרים במוכת עץ (כתובות לו. ד״ה החרשת). גם שיטה זו צ״ע.
וי״ל לדעת הרמב״ם שאף אם ביאה שלא כדרכה נתרבה לחיובי עריות, עדיין אין זו ביאה נורמטיבית, ואין זו ביאה של אישות, ובזה לא מחייבים קנס. אבל מוכת עץ, הרי יש בה ביאה נוטרמטיבית, ויחייב עלה. וזה די מפורש בירושלמי לגבי כתובה, התלוי בדין חינה, דהיינו חיי אישות הנורמטיבים, ואמרו בכתובת מוכת עץ:
תלמוד ירושלמי מסכת כתובות פרק א הלכה ג
לרבי מאיר: בתולין אין כאן, ותימר כתובתה מאתים? אמר לון: וכי בבתולין הדבר תלוי? הרי בוגרת אין לה בתולים, וכתובתה מאתים! הרי בתולה מן הנישואין יש לה בתולים, וכתובתה מנה! מאי כדון? בוגרת לא בטל חינה, בתולה מן הנישואין בטל חינה. מה פליגין? במוכת עץ, דר"מ אמר לא בטל חינה, ורבנין אמרין בטל חינה. 
ומילת חינה פירושה היא קירוב הדעת ואישות נורמלית. ושם הבחינו בין חינה לבתולים, דקנס תלוי בבתולים, וכתובת מאתים בחינה. אמנם מה שהרמב״ם יאמר שגם קנס תלוי בחינה, חידוש הוא. וי״ל לדעתו כי סבירה ליה דלאנוס בתולה לחיי חיי אישות באונס היא חבלה משמעותית כשלעצמה.
ולדעת התוס׳ ההפוכה מזו, עדיין צ״ע, שהרי מאחר שפטרנו מוכת עץ משמע שכן אכפת לן השרת בתולים הפזיים, אבל א״כ אמאי נחייב בשלא כדרכה, ואמת שאין מנוס קל מקושיא זו. ויש לדון על מעמד האישי של נערה הבתולה שעל מעמד זה המאנס חייב ובלא מעמד זה פטור, וגם מוכת עץ אין לה מעמד זה, אבל גם בלי השרת בתולים כל שאנס נערה בתולה במעמד חייב. ואין המחייב בהשרת בתולים כלל, רק דבלא בתולים אינה נערה בתולה.
וגם דין אילונית עומד במח׳ רמב״ם והתוס׳, שהרמב״ם פוטר (נערה א:ט) והתוס׳ מחייבים [א״ה עוד לא מצאתי המקור, אבל הראב״ד שם על הרמב״ם הכי ס״ל]. והאילונית היא אשה שלא ברור שתהיה אתה אפשרות נישואין. וכבר הבאנו מדברי האור שמח על הרמב״ם שם, דכתב:
אור שמח הלכות נערה בתולה פרק א הלכה ט
דגדר הקנס על הביאה יתכן משתי סיבות, או מצד אשר שלל הודה וכבודה כי תבעל לבעלה כשהיא בתולה, או שהוא גדר שלא יהיו בנות ישראל מופקרות לזנות, ולא תהיה כקדשה. והנה מצד הראשון אשר שלל כבודה בזה יש מקום לחלוק, דבאילונית כיון דלא אתיא לידי נערות, ונשואין שלה אינן ראוין למי שאין לו בנים, וקצת חכמים אסרו אישותה לכהן, דביאה שאין בה פרצה הוי זנות [יבמות ס"א ע"ב] לא קנסה התורה למי ששלל הוד בתוליה. 
ואפשר לומר בדרך אחרת, שהאילונית לא נערה היא. כי גדר נערה לא רק גיל אלא המעבר לבגרות מינית. ואילונית אין לה זו, אלא או קטנה היא או גדולה היא. והקנס דוקא תלוי על הפגיעה בה בשלב המעבר וכניסה לבגרות הפיזית שלה. ומזה הטעם גם בוגרת אין לה קנס, כי אינה בשלב מעבר זה.
ולסכם הדברים. נחלקו רבי ורבנן, דס״ל לרבנן דכל הבועל נערה מאורשה בתולה חייב בסקילה כי זאת דין הערוה ומעשה העבירה, וגם י׳ אנשים חייבים בזה כל עוד שיש לה הגדרת נערה בתולה. או כי עדיין ברשות אביה ופגיעה ברשות אביה מחייב סקילה. ורבי ס״ל שהבעיה היא בפגיעת נישואיה ולכן רק הראשון חייב. ור״ז חילק בדעת רבי בין קנס לקטלא, דבקטלא עצם ראשוניות מחייב, משא״כ בקנס שי׳ אנשים חייבים עלה. ואפ״ל כדברי האור שמח שהוא מדין זנות שיש בכל י׳ מהם. או שכל שנערה ברשות אביה ופוגעים בה חייב בקנס. ובתוס׳ כתבו שאפ׳ בשלא כדרכה יש פגיעה זו. אבל קשה על דעתם מדין מוכת עץ. ולדעת הרמב״ם כל שיש פעולת אונס בביאה נורמטיבית דוקא נחשב כפגיעה. ואמת שמעיקרא היותר פשוט היה לומר שחייב גם במוכת עץ גם בשלא כדרכה או שבשניהם פטור, אבל הסברנו מה שהסברנו בדעת הראשונים.
ה. כל מדרש בעניינו
ויש להעיר על הדיון בגדר בתולה לכה״ג ולטמאת כהן הדיוט:
תלמוד ירושלמי (וילנא) מסכת יבמות פרק ו
אחות מוכת עץ, ר"מ ור"ש אומר לא יטמא לה וחכ"א יטמא לה. יאות ר"מ ור"ש על דעתין דאילין תני. מחלפתה שיטתין דרבנן! תמן אינון אמרין: נערה לא בוגרת, בתולה לא מוכת עץ. והכא אינון אמרין הכין!
א"ר הילא: כל מדרש בעניינו! תמן [שם ג] ולאחותו הבתולה פרט לאנוסה ולמפותה. או יכול שאינו מוציא את מוכת עץ ת"ל [שם ג] אשר לא היתה לאיש. את שהיתה בידי איש. לא שהיתה על ידי אחר [שם ג]…
ובסוף אמרו, כל מדרש בעניינו, דלכל מקרה יש לו ענין לעצמו מה גדר בתולה. ונראה טעם החילוק כאן לדעת חכמים, כי מוכת עץ מבחינה ביוגרפית בתולה היא אבל לא במחינה פיזית. ואבלות מצד הנפשי היא (דהא לגבי מרכיב הפיזי כבר מתה), ואיסור בתולה לכה״ג מצד הפיזי הוא.
ואמת אין ההגדרות חלקות עד הסוף, וצריך עוד להתישב בהן.כלל יז. אכילת ארוסה בתרומה
~ שיעורי הרב משה ליכטנשטיין, פרק האשה נקנית ~
3.10.33
I. לדרוש בק״ו אי אתה יודע	345
II. מצות אכילת תרומה	347
III. אכילת עבד ואשה בתרומה	349
א. מדין ביתו של כהן
ב. מדין קנין כספו
ג. קנין באשה
ד. אכילת אשת כהן בתרומה


מקורות
(א) י: "וכבר שלח יוחנן בן בג בג...קבל מסר והלך". (ב) ספרי במדבר, פרשת קרח, פיסקא קי"ז (=במדבר י"ח:י"ג) "כל טהור...ואם מתה בעלה יורשה". ירושלמי יבמות פ"ט ה"ה "תניא בת ישראל...בגו בייתה" (2 השורות הראשונות בה"ה). (ג) ה. "אמר רב הונא חופה קונה...ולאחיותיה". כתובות נ"ז: "אמר עולא...קבל מסר והלך". (ד) כתובות מ"ח. המשנה ובגמ' עד "עד שתכנס לחופה". תוד"ה [נדרים ע"ג: המשנה והגמרא שם.] שו"ת אבני מלואים (מודפס בסוף האבני מלואים) סי' ט"ז ד"ה ובתוס' שםפירשו "איברא האמת יורה דרכו...וה"ה הגיע הזמן ע"ש". (ה) שו"ת אבני מלואים סי' י"ז "והנלענ"ד הוא דבעבד כנעני...בעינן כספו המיוחד לו ודו"ק" (במהד' הרגילה מדובר ברוב רובו של ד"ה והנה שיטת התוס', ולכאורה יש לעיין, והנה לכאורה"). חי' הרשב"א כתובות מ"ז: סוד"ה תקנו מזונות "ועוד דאיהי מחייבא...כי היכי דליפרקה". (ו) [גיטין י"א: המשנה. שם, י"ב: "תניא א"ר אלעזר...כל היכא דאיתיה". תוד"ה השבתוני. פירוש המשניות לרמב"ם גיטין פ"א מ"ו "ומה שהשיבוהו...מעלה והפסידה".] (ז) גיטין פ"ה. "חוץ משלא כדרכה...תיקו". חי' ר' חיים הלוי הל' מכירה פי"ג ה"ג ד"ה והנה אמנם, עד "וע"י אישות שביניהם הוא דיורשה".

I. לדרוש בק״ו אי אתה יודע
תנו רבנן:
תלמוד בבלי מסכת קידושין דף י עמוד ב
וכבר שלח יוחנן בן בג בג אצל רבי יהודה בן בתירה לנציבין: שמעתי עליך, שאתה אומר ארוסה בת ישראל אוכלת בתרומה. שלח לו: ואתה אי אתה אומר כן? מוחזקני בך שאתה בקי בחדרי תורה, לדרוש בקל וחומר אי אתה יודע? ומה שפחה כנענית שאין ביאתה מאכילתה בתרומה כספה מאכילתה בתרומה, זו שביאתה מאכילתה בתרומה אינו דין שכספה מאכילתה בתרומה! אבל מה אעשה, שהרי אמרו חכמים: אין ארוסה בת ישראל אוכלת בתרומה עד שתכנס לחופה.
ועלה אמרינן:
היכי דמי? אי בביאה שעל ידי חופה, וכסף שעל ידי חופה, בתרוייהו מיכל אכלה! ואלא בביאה שעל ידי חופה, וכסף שלא על ידי חופה, הכא תרתי והכא חדא!
אלא לאו בביאה שלא על ידי חופה, וכסף שלא על ידי חופה; אי אמרת בשלמא נשואין עושה, משום הכי פשיטא ליה, דאלימא לה ביאה מכסף, אלא אי אמרת קדושין עושה, מאי שנא הכא דפשיטא ליה, ומאי שנא הכא דמספקא ליה?
אמר רב נחמן בר יצחק, לעולם אימא לך: בביאה שעל ידי חופה, וכסף שלא ע"י חופה, ודקאמרת הכא תרתי והכא חדא, קל וחומר מיהא איתיה, והכי שלח ליה: ומה שפחה כנענית שאין ביאתה מאכילתה בתרומה אפילו על ידי חופה כספה מאכילתה בלא חופה, זו שביאתה מאכילתה בתרומה על ידי חופה אינו דין שכספה מאכילתה בתרומה בלא חופה! אבל מה אעשה, שהרי אמרו חכמים: אין ארוסה בת ישראל אוכלת בתרומה עד שתכנס לחופה, משום דעולא.
ובן בג בג? גבי שפחה כנענית לא שייר בקנינה, הכא שייר בקנינה.
רבינא אמר: מדאורייתא מיפשט פשיטא ליה דאכלה, ומדרבנן הוא דשלח ליה, והכי שלח ליה: שמעתי עליך, שאתה אומר ארוסה בת ישראל אוכלת בתרומה, ולא חיישת לסימפון. שלח ליה: ואתה אי אתה אומר כן? מוחזקני בך שאתה בקי בחדרי תורה, לדרוש בקל וחומר אי אתה יודע? ומה שפחה כנענית שאין ביאתה מאכילתה בתרומה כספה מאכילתה בתרומה, ולא חיישינן לסימפון, זו שביאתה מאכילתה בתרומה אינו דין שכספה מאכילתה בתרומה, ולא ניחוש לסימפון! אבל מה אעשה, שהרי אמרו חכמים: ארוסה בת ישראל אינה אוכלת בתרומה. [יא.] עד שתכנס לחופה, משום דעולא.
ובן בג בג? סימפון בעבדים לית ליה…
ורב נחמן בר יצחק ראה המחלוקת כברמת הדאורייתא ורבינא ס״ל דאינה אלא בדרבנן.
ועצם הק״ו, ומה שפחה כנענית שאין ביאתה מאכילתה בתרומה כספה מאכילתה בתרומה, זו שביאתה מאכילתה בתרומה אינו דין שכספה מאכילתה בתרומה, דורש עיון. הרי הניח שכסף כחו עדיף מביאה, וכאלו במישור אחד עומדים ביאה למטה מכסף בכח האכילת בתרומה, וזה לא יתכן כאשר כבר הוכיחו בפריכת כל מיני קלי וחמרי דלעיל בפירקין (ד:-ה.). והטעם שביאה לא יועיל להאכיל שפחה בתרומה פשיטא כי ביאה מעולם האישות היא ואין שפחה נקנית בה וזה לא אומר מאומה על היות הביאה קל לגבי כסף.
והנה עוד קשה מדכתיב קנין כספו והרי שפחה קנין כספו בודאי משא״כ אשה וא״כ הייתי אומר שפחה קל אשה חמור והדברים הפכים מדברי ריב״ב.
והנה אין אישות כלל בשפחה ואין ייחוס לעבדים, לכן לא יתכן להפוך הקדר על ראשו ולומר שהאישות מאכיל בתרומה כדי להבין הק״ו.
אלא הנראה דלדידיה דריב״ב חופה קונה. ודלא כדעת מוהר״ח הלוי ז״ל שהבאנו הרבה פעמים, אף דנימוקו עמו, אין זו הדרך לריב״ב. וכבר הבאנו (כ״ה I ד) דברי הירושלמי בכתובות שנאסרו חופה בשבת מדין קנין, ואמרנו שם כי הנראה ששיטה אחרת יש להם משל מוהר״ח הלוי ז״ל. ולפ״ז יתכן תנאי ושליח בחופה, ויש תפיסות כאלו אף שהוא כנגד דעת רוב המפרשים ופוסקים.
וכן מ״ש רב נחמן בר יצחק, דהכי שלח ליה: ומה שפחה כנענית שאין ביאתה מאכילתה בתרומה אפילו על ידי חופה כספה מאכילתה בלא חופה, זו שביאתה מאכילתה בתרומה על ידי חופה אינו דין שכספה מאכילתה בתרומה בלא חופה ע״כ. ואם נומר שביאה זו מדין אישות היא, לא יתכן לומר כן, שאין כאן ק״ו מאישות לקנין. ולומר, מה שפחה שאין אישות מאכילתה בתרומה קנין מאכילתה בתרומה, אשה שאישות מאכילתה בתרומה, אינו דין שקנין יאכילתה - אין לזה הגיון. אלא הנראה לדידיה, שקנין כספו בלבד מאכיל בתרומה, ומאחר שידוע לן שחופה מאכיל אשה בתרומה צריך אתה לומר שקנין יש בה להתיר האכילה, ואם שאלים כחה של חופה לקנות האשה להאכיל, ק״ו שכסף יקנה להאכיל.
ובן בג בג דחה זאת כי גבי שפחה כנענית לא שייר בקנינה, הכא גבי אשה שייר בקנינה. דבקידושין לא קנה האשה לגמרי להיותה קנין כספו. ויתכן לפרש בכוונתו שכל תפיסתו באכילת תרומה לאשה אחרת היא, שאין האשה אוכלת מדין קנין כספו כלל, דאין בה קנין גמור.

II. מצות אכילת תרומה
והנה בתרומה וכן ביכורים מצינו דבר ייחודי שלא רק כהן אוכל אלא גם בני ביתו. ואפילו בהמתו אוכל בתרומה. ולא מצינו זאת בשאר קדשים (למעט חזה ושוק אשר אין אכמ״ל בדינם).
ואכילת הכהן בקדשים בכלל, הלא הוא מדין משלחן גבוה קא זכו, כמו שנאמר (במדבר יח, ט-י) זֶה יִהְיֶה לְךָ מִקֹּדֶשׁ הַקֳּדָשִׁים מִן הָאֵשׁ כָּל קָרְבָּנָם לְכָל מִנְחָתָם וּלְכָל חַטָּאתָם וּלְכָל  אֲשָׁמָם אֲשֶׁר יָשִׁיבוּ לִי קֹדֶשׁ קָדָשִׁים לְךָ הוּא וּלְבָנֶיךָ: בְּקֹדֶשׁ הַקֳּדָשִׁים תֹּאכֲלֶנּוּ כָּל זָכָר יֹאכַל אֹתוֹ קֹדֶשׁ יִהְיֶה לָּךְ: וכן תנן לקמן (נב:) המקדש בחלקו, בין קדשי קדשים בין קדשים קלים אינה מקודשת. והטעם כי אינו שלו. ויתר מזו יתכן שאכילת קדשים מדין עבודה היא, כדכתיב (שמות כט, לג) וְאָכְלוּ אֹתָם אֲשֶׁר כֻּפַּר בָּהֶם, ודרשינן (פסחים נט:) כהנים אוכלים ובעלים מתכפרים. וכל זה מלמדתנו כי זכות אכילת קדשים אינה אלא מקדושת הכהנים עצמם. אבל תרומה אינה משלחן גבוה כפי הנראה, כדתנן (חלה א, ט) החלה והתרומה חייבין עליה מיתה וחומש ואסורים לזרים והם נכסי כהן ע״כ. ונאמר (ויקרא כב, יא) וְכֹהֵן כִּי יִקְנֶה נֶפֶשׁ קִנְיַן כַּסְפּוֹ הוּא יֹאכַל בּוֹ וִילִיד בֵּיתוֹ הֵם יֹאכְלוּ בְלַחְמוֹ, בלחמו כתיב. הרי למדת שקדשים משלחן גבוה קא זכו ותרומה נכסי כהן הם. ולפיכך מובן זאת שבני ביתו אוכלים בה וכן בהמתו. אמנם שאינו חלוט בכך, כי אסורים לזרים, ואינו יכול להאכיל כל מי שירצה.
כתיב (ויקרא כב, י-יב, יד) וְכָל זָר לֹא יֹאכַל קֹדֶשׁ תּוֹשַׁב כֹּהֵן וְשָׂכִיר לֹא יֹאכַל קֹדֶשׁ: וְכֹהֵן כִּי יִקְנֶה נֶפֶשׁ קִנְיַן כַּסְפּוֹ הוּא יֹאכַל בּוֹ וִילִיד בֵּיתוֹ הֵם יֹאכְלוּ בְלַחְמוֹ: וּבַת כֹּהֵן כִּי תִהְיֶה לְאִישׁ זָר הִוא בִּתְרוּמַת הַקֳּדָשִׁים לֹא תֹאכֵל: … וְאִישׁ כִּי יֹאכַל קֹדֶשׁ בִּשְׁגָגָה וְיָסַף חֲמִשִׁיתוֹ עָלָיו וְנָתַן לַכֹּהֵן אֶת הַקֹּדֶשׁ: ע״כ. ולעומת זאת כתיב (במדבר יח, יא-יב) וְזֶה לְּךָ תְּרוּמַת מַתָּנָם לְכָל תְּנוּפֹת בְּנֵי יִשְׂרָאֵל לְךָ נְתַתִּים וּלְבָנֶיךָ וְלִבְנֹתֶיךָ אִתְּךָ לְחָק עוֹלָם כָּל טָהוֹר בְּבֵיתְךָ יֹאכַל אֹתוֹ: כֹּל חֵלֶב יִצְהָר וְכָל חֵלֶב תִּירוֹשׁ וְדָגָן רֵאשִׁיתָם אֲשֶׁר יִתְּנוּ לַה' לְךָ נְתַתִּים: ע״כ. והרי גם בתרומה כתיב אֲשֶׁר יִתְּנוּ לַה' לְךָ נְתַתִּים. ומשמע שיתנו לה׳ והכהן זוכה משלחנו.
ובדברים כתיב (יח, א-ב) לֹא יִהְיֶה לַכֹּהֲנִים הַלְוִיִּם כָּל שֵׁבֶט לֵוִי חֵלֶק וְנַחֲלָה עִם יִשְׂרָאֵל אִשֵּׁי ה' וְנַחֲלָתוֹ יֹאכֵלוּן: וְנַחֲלָה לֹא יִהְיֶה לּוֹ בְּקֶרֶב אֶחָיו ה' הוּא נַחֲלָתוֹ כַּאֲשֶׁר דִּבֶּר לוֹ: ס וְזֶה יִהְיֶה מִשְׁפַּט הַכֹּהֲנִים מֵאֵת הָעָם מֵאֵת זֹבְחֵי הַזֶּבַח אִם שׁוֹר אִם שֶׂה וְנָתַן לַכֹּהֵן הַזְּרֹעַ וְהַלְּחָיַיִם וְהַקֵּבָה: רֵאשִׁית דְּגָנְךָ תִּירֹשְׁךָ וְיִצְהָרֶךָ וְרֵאשִׁית גֵּז צֹאנְךָ תִּתֶּן לּוֹ: כִּי בוֹ בָּחַר ה' אֱלֹהֶיךָ מִכָּל שְׁבָטֶיךָ לַעֲמֹד לְשָׁרֵת בְּשֵׁם ה' הוּא וּבָנָיו כָּל הַיָּמִים: ע״כ. ודגש אחר יושם. שמגיע להם לכהנים פיצוי כספי מחסרון נחלה. וגם מה שכילל תורה זרע לחיים קבה ראשית הגז יחד עם תרומה. שהרי שאר מתנות אלו חולין גמורים הם, פיצוי בעלמא הם. ומשמע שכל דינים אלו כולל תרומה מדין ממוני הם. משא״כ בבמדבר שנאמר אשר יתנו לה׳ לך נתתים.
וכיו״ב נתוכחו הראשונים אם עיקר מצוותה בהפרשה או בנתינה. ועוד אם יש מצוה  עצמאית באכילתה. הכל יוצא מהדואליות הזאת בתרומה שכבר מצאנו בפסוקים עצמם.
ולגבי אכילתה, משמעות הנאמר בבמדבר היא שהתרומה קדושה היא וכעין עבודה היא אכילתה, שיש משמרת המקדש ומשמרת הקדשים ותרומה אתם, וכיו״ב הא דתניא בפסחים (עב:) מעשה ברבי טרפון שלא בא אמש לבית המדרש. לשחרית מצאו רבן גמליאל, אמר לו: מפני מה לא באת אמש לבית המדרש? אמר לו: עבודה עבדתי. אמר לו: כל דבריך אינן אלא דברי תימה, וכי עבודה בזמן הזה מנין? אמר לו: הרי הוא אומר [עג.] (במדבר יח, ז) עבדת מתנה אתן את כהנתכם והזר הקרב יומת עשו אכילת תרומה בגבולין כעבודת בית המקדש ע״כ, ופירש״י, עבודת מתנה, מתנות כהונה שנתתי לכם הרי הן כעבודה ע״כ, וזה נכון, אבל יתר מזו כל עיקר אותה הפרשיה בבמדבר שם מתיחס לתרומה כעבודה כדביארנו. ועוד מה שהספרי אמרו שקידוש ידים קודם אכילת תרומה מדאורייתא מדין קידוש ידים ורגלים קודם עבודה. (ואין ראיה כזה ממה דבספר ויקרא שנקרא התרומה קודש, כי שם מילת קודש מגדיר את החפץ. אבל מגמת האכילה לא למדנו משם שהוא קיום או עבודה.)
ברם לפי הנאמר בספר דברים הלא האכילה בתרומה מפרנסה כלכלית היא, ואין אכילת התרומה מדין קיום אלא מדין היתר. שהרי התרומה קודש היא ונצרכת להיתר.

III. אכילת עבד ואשה בתרומה
א. מדין ביתו של כהן
ובגדר מי יאכל, הלא נאמר (במדבר יח, יא לגבי חזה ושוק, וכן שם יג לגבי תרומה וביכורים) כָּל טָהוֹר בְּבֵיתְךָ יֹאכַל אֹתוֹ, ועוד נאמר (ויקרא כב, יא) קִנְיַן כַּסְפּוֹ הוּא יֹאכַל בּוֹ. וזה שני מושגים, מושג הבית, ומושג הקנין. והיה אפשר לומר שדבר אחד הוא, שרק קנין כספו מביתו הוא. אבל היותר נראה כדביארנו כבר פעם לעיל (כ״ד I ב), שאין הבית מבנה בעלמא אלא בית במובן וכפר בעדו ובעד ביתו ביתו זו אשתו, וכן בנעוריה בית אבוה, ואיש שה לבית אבות שה לבית, לא שלקירות יהיה שה אלא שהבית היא התא המשפחתי. וכן אז אמרנו שכשאדם מתחתן שני דברים הוא עושה, בינו לבינה בונה זוגיות, ועוד בונה בית ויוצא תא משפחתית. ועוד השלכות לדין בית מצינו באבלות בהפרת נדרים וכן בנר חנוכה אמרינן נר איש וביתו כי חובה משפחתית היא. וכן יתכן שהיא אוכלת בתרומה מדין ביתו. וא״כ יתכנו שני מסלולים באכילת תרומה: קנין כספו, ובני ביתו.
ואפשר שאכילת הכהן וביתו בעבודת מתנה הוא מדין עבודה, אבל אכילת קנין כספו אינו אלא היתר.
ותניא בספרי:
ספרי במדבר פרשת קרח פיסקא קיז
כל טהור בביתך יאכלנו למה נאמר והלא כבר נאמר כל טהור בביתך יאכל אותו ומה ת"ל כל טהור בביתך יאכלנו להביא את בת ישראל המאורסת לכהן שתהא אוכלת בתרומה. או אינו מדבר אלא בנשואה? כשהוא אומר כל טהור בביתך יאכל אותו הרי נשואה אמורה הא מה ת"ל כל טהור בביתך יאכלנו להביא את בת ישראל המאורסת לכהן שתהא אוכלת בתרומה.
והרי לדעתם הארוסה אוכלת בתרומה מהיותה בבית בעלה, ולא מהיותה קנין כספו. ועוד שם:
משמע מביא את הארוסה ומביא את תושב ושכיר, ומה אני מקיים מקרא תושב ושכיר לא יאכל בו (שמות יב מה) תושב [ושכיר] שאינו ברשותך, אבל [תושב ושכיר] שהוא ברשותך יאכל בו. [או משמע מוציא את תושב ושכיר ומביא את ארוסה] ומה אני מקיים כל טהור בביתך יאכל אותו חוץ מתושב ושכיר? או אף תושב ושכיר?
ת"ל עוד במקום אחר תושב כהן ושכיר לא יאכל קודש (ויקרא כב י) בין ברשותך בין שאינו ברשותך. 
כנראה שתושב ושכיר מתיחס לעובד ועבד עברי. ועיקר ההתלבטות אם להוציאם אם להביאם. אם להביאם, שהרי הם תוך מערכת הבית הכלכלי, דהא ניזונים משלחן בעל הבית ועובדים בעבור הבית. אם להוציאם, כי אין הבית הכלכלי אוכל אלא הבית המשפחתי, ואינם חלק מזה. והסיקו, ביתך זו משפחתך.
ובהמשך שם הביאו הא דבן בג בג:
שלח יוחנן בן בג בג אצל ר' יהודה בנציבים אמר לו שמעתי עליך שהייתה אומר על בת ישראל המאורסת לכהן שהיא אוכלת בתרומה שלח לו ואתה [אין אתה אומר כך] מוחזקני בך שאתה בקי בחדרי תורה ולידון בק"ו אי אתה יודע ומה שפחה כנענית שאין ביאתה קונה אותה לאכול בתרומה כסף קונה אותה לאכול בתרומה בת ישראל שביאתה קונה אותה לאכול בתרומה אינו דין שיהא כסף קונה אותה לאכול בתרומה אבל מה אעשה שהרי אמרו חכמים אין ארוסה בת ישראל אוכלת בתרומה עד שתיכנס לחופה נכנסה לחופה אף על פי שלא נבעלה אוכלת בתרומה ואם מתה בעלה יורשה: 
ומשמעות סמיכות הדברים, שגם בן בג בג בגדר הבית לאכילת תרומה מתמוקד, אלא דס״ל דאין הארוסה חלק מהבית, וכמפורש בירושלמי:
תלמוד ירושלמי מסכת יבמות פרק ט הלכה ה
מתני'. בת ישראל מאורסת לכהן מעוברת מכהן שומרת יבם לכהן וכן בת כהן לישראל לא תאכל בתרומה…
גמ׳. בת ישראל מאורסת לכהן. [במדבר יח יג] כל טהור בביתך יאכלנו. ולית היא גו בייתה. 
כי לדעתם תא המשפחתי לבני זוג זה נוצרת רק בנישואין ולא באירוסין. והטעם ברור, וכדברי מוהר״ח הלוי ז״ל, כי הנישואין היינו חיים שותפים הוא, אבל הקידושין אינו אלא קנין.
והנה עוד יתכן דיצירת הבית הויה שלב עצמאי שתוכל להחיל לאחר קידושין אך קודם החופה. וכן משמעות הגמ׳ בכתובות, דבמעבר מבית ההורים לבית בעלה גם קודם חופה נוצר הבית:
תלמוד בבלי מסכת כתובות דף מח עמוד א
מתני'. לעולם היא ברשות האב עד שתכנס [מח:] לרשות הבעל לנשואין. מסר האב לשלוחי הבעל - הרי היא ברשות הבעל…
גמ'. מאי לעולם? לאפוקי ממשנה ראשונה, דתנן: הגיע זמן ולא נישאו, אוכלות משלו ואוכלות בתרומה, קמ"ל: לעולם. 
מסר האב לשלוחי הבעל הרי היא ברשות הבעל וכו'. אמר רב: מסירתה לכל, חוץ מתרומה; ורב אסי אמר: אף לתרומה.
ומה שאמרו מסירתה לכל, הוא הוראת הענין הזה, שכבר כנסה לרשות בעלה ויצאה מבית אביה, ואפ׳ קודם הנישואין ממש. וכיו״ב בהגיע זמן ולא נישאו בנדרים, דתנן:
תלמוד בבלי מסכת נדרים דף עג עמוד ב
מתני'. בוגרת ששהתה י"ב חדש, ואלמנה ל' יום, ר' אליעזר אומר: הואיל ובעלה חייב במזונותיה יפר, וחכ"א: אין הבעל מיפר עד שתכנס לרשותו. 
גמ'. אמר רבה: ר"א ומשנה ראשונה אמרו דבר אחד; דתנן: נותנין לבתולה י"ב חדש לפרנס עצמה, הגיע י"ב חדש אוכלת משלו ואוכלת בתרומה, אבל היבם אינו מאכיל בתרומה, עשתה ששה חדשים בפני הבעל וששה חדשים בפני היבם, ואפילו כולן בפני הבעל חסר יום א', או כולן בפני היבם חסר יום א' אינה אוכלת בתרומה, זו משנה ראשונה; ב"ד של אחריהם אמרו: אין האשה אוכלת בתרומה עד שתכנס לחופה.
א"ל אביי: דלמא לא היא, עד כאן לא קא אשמעינן משנה ראשונה אלא למיכל בתרומה דרבנן, אבל נדרים דאורייתא אימא לא; ועד כאן לא שמעת ליה לר' אליעזר אלא גבי נדרים, כדרב פנחס משמיה דרבא, דאמר: כל הנודרת על דעת בעלה היא נודרת, אבל תרומה אפילו מדרבנן נמי לא אכלה. 
ורוצה רבה לאמר, שחיוב מזונות ואכילת תרומה והפרת נדרים לאחר שהגיע זמנה דין אחד לכולם ומדאורייתא, שכולם תלויים בהקמת הבית. ואביי חולק.
והנראה בזה, כי מרכיב האישות בין בעל לאשתו אין זה אלא בחופה שהוא חיים אינטימיים בין בני זוג, אבל הקמת הבית נעשה כבר במסירת האב. (ואמנם במה שביארנו בחופה לעיל [כ״ה I ה] לדעת הר״ן שמשמעותה כניסה לבית, לא יתכן זה. אבל לדעת הרמב״ם שהחופה היא מעין ביאה, זו דרך הישרה.)
ודין הקמת הבית שבנישואין, יש לו הרבה נפקותות, לירשה ולהפיר נדריה וליטמא לה וחיוב במזונותה. והיינו דאמר רב מסירתה לכל. אבל לגבי אכילה תרומה, נחלקו רב ורב אסי, אי גם היא תלויה בבית, או שמא באישות תלויה. 
וכתב הר״ן בההיא דנדרים:
הר"ן מסכת נדרים דף עג עמוד ב
גמ'. ר"א ומשנה ראשונה אמרו דבר אחד. דכשהגיע זמנה לינשא ולא נשאת כיון שחייב בעלה במזונותיה חשבינן לה כנשואה לקצת דברים ואף על פי שאינה בבית בעלה.
והנראה בדין נשואה לקצת דברים, דבית יש כאן ואישות עוד אין כאן.
ב. מדין קנין כספו
אבל הרי אין דברי עולא כך, דאמר עולא:
תלמוד בבלי מסכת קידושין דף ה עמוד א
דבר תורה, ארוסה בת ישראל אוכלת בתרומה, שנאמר: וכהן כי יקנה נפש קנין כספו, והאי קנין כספו הוא, ומה טעם אמרו אינה אוכלת? גזירה שמא ימזגו לה כוס בבית אביה ותשקנו לאחיה ולאחותיה.
ולדעתו אין האשה אוכלת מדין כל טהור בביתך כדעת הספרי והירושלמי, אלא גם היא אוכלת מדין קנין כספו כעבד. ונמצאת מחלוקת בין עולא הספרי והירושלמי, בג׳ דעות שונות זו מזו.
והנה העבד ודאי אכילתו מדין קנין כספו, שכן מפורש בקרא. וא״כ, יתכן פער בין אכילת האשה בתרומה לבין אכילת העבד בתרומה.
והנה ר׳ יהודה בן בתירא הניח כדעת עולא, דאכילת תרומה מדין קנין כספו הוא, ולכן משוה אשה לשפחה. אבל לדעת בן בג בג זה אי אפשר, דבאשה שייר בקניינו, ובאמת אין הקנין בה מאכילתה בתרומה, אלא היותה מבית בעלה, וכדברי הספרי. ולכן אין ק״ו כי אין השוואה בין אכילת השפחה בתרומה לבין אכילת האשה. אבל לריב״ב גם האשה אוכלת מדין קנין כספו, ולכן אפשר להשוות לשפחה.
ג. קנין באשה
והדיון בשאלה הזאת, אם אשה אוכלת בתרומה מדין קנין כספו או מדין כל טהור בביתך, התלויה במח׳ תנאים ואמוראים, מתפצלת לשנים, כאשר נבאר.
דיון הראשון, מצד הל׳ אישות: מה טיב קנין האשה, והאם באמת יש קנין באשה כדי שתקרא קנין כספו כעבד. ועולא ס״ל שכן, אבל יתכן דבזה דוקא חולק בן בג בג. וכיו״ב כתב הא״מ:
שו"ת אבני מילואים סימן יז
ומלתא דפשיטא שאין האשה קנויה לבעל קנין ממון דהא דמעשה ידיה לבעלה אינו אלא מדרבנן תחת מזונותיה, ואלו אמרה איני ניזונית וא"ע מע"י שלה, וארוסה אפי' מדרבנן מע"י לעצמה. וא"כ, אין לו על הארוסה שום קנין ממון. ואפ"ה, ד"ת אוכלת בתרומה, ומקרי' קנין כספו ולא אשכחן שום תנא דפליג אהא. 
אך לן נראה לתרץ לקושייתו, דאף אם אשה אינה קנויה לבעלה קנין ממון, נוכל ללמוד דאוכלת בתרומה מדכתיב כל טהור בביתך, לא מקנין כספו.
לעומת זה מ״ש הרשב״א:
חידושי הרשב"א מסכת כתובות דף מז עמוד ב
ועוד דאיהי מחייבא למיקם קמיה ולשימושיה דקנין כספו היא והרי היא כשפחה דבעיא לשימושיה והילכך צריך הוא שיהו בידו פירותיה כי היכי דלפרקה, ותקנת שניהם היתה כן, וכן דעת רבותינו בעלי התוספות ז"ל. 
וגייס כאן מאמר עולא להראות לך שאשה משועבדת לבעלה כמו שפחה גם בעוד נפקותות, כמו במעשה ידיה. וזה מאד מרחיק לכת.
ואפשר דבזה גופא נחלקו ריב״ב ובן בג בג, אם אשה נקראת קנין כספו דבעלה. ואפשר שריב״ב רואה גם בקנין אישות קנין מספיק שתקרא קנין כספו, בלי חידוש הרחוק של הרשב״א.
ד. אכילת אשת כהן בתרומה
ועוד דיון שני יש כאן, לא מצד האישות אלא מצד הל׳ תרומה. דהא אם כדברי בן בג בג והירושלמי והספרי, ועבד אוכל מדין קנין כספו ואשה מדין כל טהור בבתיך, נמצא שגם האשה יש באכילתה קיום תרומה ולא רק היתר משא״כ בעבד. ועדיין אפשר לפרש שאין קיום באכילת תרומה אלא לכהן, וכל טהור בביתך גם הוא היתר. אבל הרי הדרשה זו נאמרה בפרשת קרח, שם התרומה מתיחסת כעבודת מתנה, לעומת קנין כספו אשר הוא בספר ויקרא. (ורעיון זה נידון באחרונים, איתם הגר״א וסרמן בס׳ קובץ הערות על מסכת יבמות, ופעם מו״ר הרב עמיטל העביר שיעור כללי על ענין הזה.)
והנה תנן בגיטין:
תלמוד בבלי מסכת גיטין דף יא עמוד ב
מתני'. האומר תן גט זה לאשתי ושטר שחרור זה לעבדי, אם רצה לחזור בשניהן יחזור, דברי ר"מ. וחכ"א: בגיטי נשים, אבל לא בשחרורי עבדים, לפי שזכין לאדם שלא בפניו, ואין חבין לו אלא בפניו, שאם ירצה שלא לזון את עבדו רשאי, ושלא לזון את אשתו אינו רשאי. אמר להם: והרי הוא פוסל את עבדו מן התרומה כשם שהוא פוסל את אשתו! אמרו לו: מפני שהוא קניינו. 
דס״ל לרבנן דזכות הוא להשתחרר אבל חובה להתגרש. ור״מ טען שגם שיחרור עבד חובה הוא, דמפסיד אכילת תרומה. וחכמים השיבו לו, מפני שהוא קניינו. והכוונה נעלמת. ופירשה הרמב״ם:
פירוש המשנה לרמב"ם מסכת גיטין פרק א משנה ו
ומה שהשיבוהו חכמים מפני שהוא כקנינו, ענינו שזה העבד שאוכל תרומה או שבועל כנענית אין זה מפני שנוספה לו מעלה כדי שתאמר ששחרורו חובה הוא לו, אלא הרי הוא בזה כמו שאוכלת בהמת כהן תרומה מפני שהיא קנין כספו, לא שהיתה לו מעלה והפסידה.
ר״ל, שלא מדין עצמו הוא אוכל אלא רק להרווחת הכהן שלא יצטרך ללך אחר מזונות אחרות לצורך עבדו. וכמו שמאכיל בהמתו תרומה כן הדבר הזה. (ויש לפירוש זה הנחה מסויימת לגבי דין זכין, ואכמ״ל.) 
ובגמרא אמרו:
תלמוד בבלי מסכת גיטין דף יב עמוד ב
מאי קאמרו ליה, ומאי קא מהדר להו? ה"ק להו: השבתוני על המזונות, מה תשיבוני על התרומה? וכי תימרו, אי בעי זריק ליה גיטא ופסיל ליה! שביק ליה ועריק ואזיל לעלמא, [יג.] ומה אילו עבד כהן שברח ואשת כהן שמרדה על בעלה הלא אוכלים בתרומה, וזה אינו אוכל. שפיר קאמר להו! אמר רבא: היינו דקא מהדרי ליה במתני' מפני שהוא קנינו…
וכתבו התוס׳:
תוספות מסכת גיטין דף יב עמוד ב
השבתוני על המזונות. רבנן שהשיבו לו ומה אם ירצה שלא לזונו רשאי היו סבורין הא דקאמר ר"מ שאם היה עבד כהן פוסלו מן התרומה הוי חוב לו לפי שנותן לו הרב מזונות בריוח בשביל שיש תרומה הרבה לכהנים או משום שיש מצוה באכילת תרומה, ומשום הכי מהדרי ליה ומה אם ירצה שלא לזונו
וקאמר להו ר"מ השבתוני על המזונות מה תשיבוני על התרומה שאפילו לא ירצה הרב לזונו יש חובה דמכל מקום מוצא העבד לקנות תרומה בזול יותר מן החולין…
והנה כתבו שקס״ד דרבנן בדעת ר״מ דיש מצוה באכילת העבד תרומה, ודחו את זה כי אין מצוה לו לעבד אלא היתר. ומשמע כדברינו, דיש להבחין בין אכילת תרומה לאשה לבין לעבד, דבאשה יש מצוה משא״כ בעבד. ויתכן נפק״מ בברכה אם יברך עבד או תברך אשה על אכילת תרומה. ועוד אם יש להעדיף תרומה לאשה וחולין לעבד.
ובאחרונים הנ״ל, נתנו לתת לאשה מעמד לעצמה ככהנת כדי שיהיה קיום באכילת תרומה, משא״כ בעבד. אבל זה קשה לעלות על הדעת, דלא כהנת היא אלא אשת כהן. ואולם הביא הרב עמיטל ז״ל מה שכתב הר״ש בתרומות על הא דתנן:
משנה מסכת תרומות פרק ו משנה ב
בת ישראל שאכלה תרומה ואח"כ נשאת לכהן אם תרומה שלא זכה בה כהן אכלה משלמת קרן וחומש לעצמה ואם תרומה שזכה בה כהן אכלה משלמת קרן לבעלים וחומש לעצמה מפני שאמרו האוכל תרומה שוגג משלם קרן לבעלים וחומש לכל מי שירצה: 
וכתב הר״ש ע״ז:
ר"ש מסכת תרומות פרק ו משנה ב
לעצמה. דתרומה נמי אם היתה בעין לא היתה מחויבת ליתן לכהן דנעשית כהנת בנישואיה: 
וזו מאד מרחיק לכת ע״פ הסברה. ועוד הגר״א וסרמן, והרב עמיטל ז״ל בספרו רסיסי טל בסימן שלם (ח״א סימן י׳), דנו בזה דאמרינן ביבמות (עד:) שחללה אינה אוכלת בתרומה. והקשו הם, הלא עבד גרועה מינה ואוכל בתרומה. ואף כי זה שחלל זכר לא אוכל בתרומה הוא מהיותו זר, הרי אפ׳ יהיה אשה זו זרה, תאכל כעבד. אלא כי האשה אוכלת מדין כוהנת, ובחללה אינה כוהנת.
וז״ל הגר״א וסרמן:
קובץ הערות יבמות סימן מ״ז ס״ק ד׳
עכ״פ מדברי הרמב״ם נתגלה טעמו של דבר. דלא שייך לאסור שפחת כהן בתרומה משום זונה. דזה אינו שייך אלא אם היה לה היתר אכילה מצד עצמה. וכשזינתה הפסידה דינה אבל בשפחה גם אם לא היתה זונה אין לה דין היתר בשביל עצמה אלא שרבה מאכילה בתרומה כמו שמאכילה לבהמתו ובזה לא שייך פסול זונה. אלא דלכאורה לא הועלנו כלום לתרץ קושית הכס״ד. דאכתי תיקשי מ״ש אשת כהן מעבד ושפחת כהן. דהא תרווייהו ילפינן להו מקנין כספו. אמנם נראה דאשת כהן יש לה היתר בתרומה מצד עצמה ולא הויא כבהמתו…
(אולם יתכן לפרש הענין בדרך אחרת. שהרי אפשר לפרש המילה חללה במובן של חילול או במובן של חולין. ואי חולין היא, אין בו אלא העדר כהונה, ומאי יגרע חללה משפחה. אבל אם חילול הוא, אפשר שגרוע טפי משפחה.)
ולדידינו יאפשר לחלק בין אשה לעבד כדברי האחרונים אך בדרך אחרת, דעבד אוכל מדין קנין כספו והיתר הוא ואשה מדין כל טהור בביתך וקיום הוא. ואין צורך לאמר שכהנת ממש היא.
אולם אם נחלקו בן ב״ב וריב״ב בקנין הבעל בקידושין, אין צורך להרחיק כך כלל. דס״ל לבן ב״ב ולירושלמי שאינו אלא היתר, ומ״מ לא מדין קנין כספו דהא לא קנויה היא, אלא מדין כל טהור בביתך. ואין קיום אלא לכהן. ואם כהצעתינו דלא נחלקו בקידושין אלא בתרומה, דס״ל לבן ב״ב שיש קיום באכילת הבית בתרומה ואשה בכלל, ומפני כן אין ק״ו מעבד לאשה.
אבל הלא קיי״ל כעולא, דמדין קנין כספו היא אוכלת. וכן דעת ריב״ב. ומ״מ הרי פשיטא דקנין האשה לא כקנין שפחה הוא בהשוואה גמורה. אך יתכן קנין באשה בהיות הא׳ במעמד בעלים והשני במעמד נשלט. ואין קנין אישות מטפורה למערכת יחסים בלבד. אלא קנין ממש יש כאן, ומדין קנין כספו היא אוכלת.
(ויש לקשור דבר זה למה שכתבנו לעיל [כ״א II ], דס״ל להירושלמי בקידושי ביאה שהם מדין אישות ולא קנין והבבלי חולק וס״ל דכל קידושין מדין קנין הם וביאה בכלל, והרי גם כאן מדומה ראינו מחלוקת בין הבבלי התומכת בעולא לבין הירושלמי דאמרו ולא היא בגו בייתה.)
והא״מ בתשובה (סי' י"ז) האמץ להפוך שיטת הבבלי להיות כשיטת הירושלמי. והרחיק עוד בזה לומר שכן בקנין עבד הדין כן. ובכולם אין קנין הממון עיקר הקנין. והביא האמור בגמ׳ דגיטין שם (יב:) אמרו עבד עריק אוכל בתרומה. וזה חידוש, שאם העבד אוכל מדין בהמתו של הכהן ולצורכו כדי שלא יפסיד בהאכילתו, אין עבד עריק שייך בזה. ועוד הביא הגמ׳ בגיטין (מב:) בדין מעוכב גט שחרור (המפקיר עבדו ועוד לא נתן לו גטו) דאיבעיא להו אי אוכל בתרומה אי לא. ואם אוכל בתרומה משמע שאין אכילת תרומה קשורה לקנין הממון שבעבד. שהרי כתב הרמב״ן אצלינו (טז. ד״ה זאת) דבעבד יש קנין ממון וקנין אסור, ועבד מופקר לענין קנין ממון מופקר והצורך לגט שחרור אינו אלא לקנין איסור, ואם שאוכל תרומה בכזה הרי אכילת תרומה לעבד מדין קנין איסור הוא. וכתב הא״מ שדין קנין האיסור הוא לומר שמעמד האישי של העבד תלוי באדוניו. שאיבד מעמדו העצמאי ומשועבד גם במעמד האישי לאדוניו, ונקרא על שמו, עבד של פ׳ הוא זה, וכיו״ב. ולפיכך היות אדונו כהן משפיע ישירות גם על מעמד האישי שלו. כי הוא יונק מעמדו האישי מכח אדוניו. והרי הוא במעמד האישי כנספח לכהונה. וכן עוד כתב שכן הוא באשה, שמעמדה האישי מוגדר ע״י בעלה. ויותר נראה לקבל זאת לגבי אשה ולא לגבי עבד, וא״כ נוכל לאמר שנעשה כוהנת בנישואה, כי עשה בה קנין איסור התולה מעמדה האישי בו.
בריך רחמנא דסעיין.שיעורי כללי







א. שכן זקוקה ועומדת
שיעורי כללי
4.7.33
I. אישות בלא קנין	359
א. קפיצה לנישואין בלא קידושין
ב. קידושין כתשתית לנישואין
II. אשר יבנה בית אחיו	361
א. קידושי המת מועילים לו
ב. קנין כל האחים ביחד
ג. מרכיב הקמת הבית שבנישואין
ד. מהות החופה בזה
ה. אשר יבנה את בית אחיו
ו. בית חלוץ הנעל
ז. סיכום הדברים בתוך דברי רש״י

פתיחה
הנה בכמה דוכתאי בסוגיות פירקין מוצאין השוואה בין יבום לקידושין, והדבר מובן, כי שניהם הם דרכים לייצור אישות, וכן תנן:
תלמוד בבלי מסכת קידושין דף ב עמוד א
מתני'. האשה נקנית בשלש דרכים, וקונה את עצמה בשתי דרכים... היבמה נקנית בביאה, וקונה את עצמה בחליצה, ובמיתת היבם. 
ובמדה רבה, ככל שקידושין ויבום פועלים באותו העולם, מובן לדבר על היחס שלהם. אבל אם ששונים הם ולא קרב זה אל זה, אין מקום להשוות. אכן בשקו״ט דגמרא בכל הנך מקומות, דף ט׳, דף י״ג, וכן דף ד׳, עולה הו״א ששוין, ולמסקנא אומרים דאין להשוות. דאמרינן:
תלמוד בבלי מסכת קידושין דף ד עמוד ב
ובעלה - מלמד שנקנית בביאה. והלא דין הוא: ומה יבמה שאין נקנית בכסף - נקנית בביאה, זו שנקנית בכסף - אינו דין שנקנית בביאה!
אמה העבריה תוכיח, שנקנית בכסף ואין נקנית בביאה. מה לאמה העבריה שאין קנינה לשום אישות, תאמר בזו שקנינה לשום אישות? ת"ל: ובעלה. ולמה לי קרא? הא אתיא לה!
אמר רב אשי: משום דאיכא למימר מעיקרא דדינא פירכא, מהיכא קא מייתית לה? מיבמה, מה ליבמה שכן זקוקה ועומדת, תאמר בזו שאין זקוקה ועומדת? תלמוד לומר: ובעלה.
ואין ספק דברמת ההו״א חשבינן יבום וקידושין כדמים להדדי, דלולא הכי לא היה יכולת לבנות קל וחומר מחד לחברתיה. אך תירוצו של רב אשי, שבשני עולמות הם קיימים, ואין קישור בין קידושין לייבום, ולפיכך נפרכא ק״ו. דהיינו שקידושין היא מעולם הקניינים, דמי לאמה עבריה, נקנית בכסף. לעומתם ייבום, דאינו בעולם הקיינים, ולפיכך כסף לא יועיל בו. אמנם קידוישן שני שלבים יש לו משא״כ אמה עברייה ויבום, דבקידושין יש גם הנישואין שיבואו לאחריו, ונראה כי הנישואין לאישות באים והקידוישן קנין הם, ודומה לאמה עברייה ולא לייבום שהוא אישות, לכן אין אפשרות ללמוד. אבל פסוק ובעלה מלמד שנקנית בביאה. וצ״ע אופי הילפותא. או לומר כי ביאה קנין היא. או לומר שבאמת גם לקידושין יש אפשרות דרך אישות בלאו דוקא קנין. והדבר יתלה על מחלוקת הבבלי וירושלמי שכבר הזכרנו בשיעורי יומי, דלבבלי איתקוש הויות להדדי, משא״כ בירושלמי שמחולקים הם.

I. אישות בלא קנין
א. קפיצה לנישואין בלא קידושין
ויש לעיין באופן הביטוי המשומש, שכן זקוקה ועומדת. פירש״י לשם:
רש"י מסכת קידושין דף ד עמוד ב ד״ה שכן
שכן זקוקה ועומדת. לזה מחמת קידושי המת ואין ביאה באה אלא לגמור אבל קנין דמעיקרא לא. 
לדברי רש״י ע״פ האמת גם בייבום יש קידוישן וגם אישות, אלא שהקידושין אינם של הייבם אלא של בעלה הראשון הם. וכן בתוס׳ בדעה אחרונה:
תוספות מסכת קידושין דף ד עמוד ב ד״ה מה
וה"ר אלעזר משזנ"א פי' שכן זקוקה ועומדת שביאה זו אינה עושה אלא גומרת קדושי ראשון ומשום דאשכחן ביאה גומרת לא נאמר שתקנה תחלת קנין.
לעומתם עומדים דברי הר״י באותו התוס׳:
ונראה לר"י דהכי פריך שכן זקוקה ועומדת לביאה כלומר שעיקר מצותה להקים לאחיו שם הילכך נקל לה להקנות בביאה יותר מאשה.
לדעתו אין תכלית הייבום יצירת האישות, אלא הקמת השם, דהיינו תולדה. א״כ ממילא שלא נצרכים למנגנון קידושין כי אין העיקר לצורך האישות אלא לפריה ורבייה. א״כ דוקא לביאה קופצים בישירות.
ואיכא למידק, דייבום מתיר איסור כרת של אשת אח. אמנם עושה זאת אפ׳ לאילונית וזקנה, כמפורש בסוגיות דיבמות. אמנם אינה קושיא, והדבר נטפל בספר מאמר יבמין באחד מן המאמרים שם, כי אעפ״כ יש לומר שלב היבום הוא הקמת שם ופר״ו. ועוד יש להעיר, כי אף אם תומר שמהות המצוה לקיים שם, מ״מ אשת איש היא לכל דבר אחר היבום, וכן הוא יורשה, וכן לכל הדברים.
והנה מצינו כזאת באישות עכו״ם, מכניס אותה לבית ורצה הוא והיא והם נשואים, וכן באשת יפת תואר, דבשני המקומות אלו ימצא אישות בלא קידושין. [א״ה ובאשת יפת תואר יש לפקפק בדברי הרמב״ם.] דהיינו שיש שני מסלולי אישות, הראשון הוא מתחיל בקידושין ומוספין עליו נישואין, והשני הוא של עכו״ם אשי״ת וייבום, אישות בלא קידושין.
ב. קידושין כתשתית לנישואין
ואפשר לומר בזה, דבעצם הקידושין הם שלב התחלה לנישואין. אמנם חז״ל עשו חייץ חריף בין קידוישן נישואין, לא רק בפער הזמן שנהגו בו, אבל גם באופן המהותי, חילקו הלכות אישות לשתי מסכתות נפרדות ועצמאיות, קידוישן וכתובות, ולא ראי זה כראי זה. וז״א ברמב״ם, שבהל׳ אישות דידיה קידושין ונישואין מחוברים, וזנח מוֹדֶלַם של חז״ל. (יתירה מזו, העביר כל הלכות עריות מהל׳ אישות לספר קדושה, מה שלא עשה תלמוד דידן, שהם בעיקר בסדר נשים, וכן בפרק רביעי למכילתין ימַצאו.)
וככללא הוא שלא מברכין על מצוה שאינה גמר עשייתה, וכן הוא בגמרא דידן שאין מברכין על עשיית סוכה וציצית. ועל בסיס זה כתב הרמב״ן שלא מברכין ברכת מצוה על הקידושין, דהא חצי מצוה היא. וכן ברמב״ם, כותרת הל׳ אישות, מצות עשה לקדש ולישא אשה.
אפשר לראות הדבר בדרך אחרת. לומר, שהדבר היחידי שחשוב הוא הנישואין ואישות. אלא שהנישואין נוצרים בהיותם חיים וגרים ביחד ושיתופות. וכן הוא דעתו של ה״ר חיים שהעובר מפי השמועה.
אמנם, אפשר שסתם חיות יחד, כדברי הרמב״ם אישות א:א רצה הוא והיא כו׳, אינה מספיקה. אלא, בעינן תשתית לכך להפכו להיותו משמעותי. להגדיר מראש שהם מיעדים להיות איש ואשה. וכן אמרו התוס׳, ופשטא דמילתא, מקודשת לי, מיוחדת לי, מזומנת לי. דהיינו מהיות להם תשתית זאת, חתן וכלה הם, דרך כך יהיה משמעות למציאות שיתוף החיים והייחוד שלהם.
ברם בייבום, התשתית אינה נצרכת. (אולם מדברנן בעינן מאמר, אבל אין זה אלא מפני שיש כמה אחים וצריך לייחד איזו יהיה המיבם.) טעמא, דהרי מיתת בעלה כבר ייעדה וזימנה לו, דהיינו לפי פשטא דמילתא דתוס׳ קידושין. וכן הוא טעם המילה זקוקה, לקוחה מביטוי זיקה, והיא מציין היחס בין יבם ליבמה בכל מסכת יבמות, ומשמעות כך, שהיא מיועדת להתייבם לו. א״כ ראינו שכבר יש תשתית ומשמעות מראש. 
מאידך, עומדים דברי המהרי״ק שרוש קל״ט, שהיבום הוא עושה גם הקידושין גם הנישואין יחד. וכן הוא בקידושין דף י׳, ביאה אירוסין עשה או נישואין עשה, ע״ש.
אבל לדעתו של הר״י, יהיה ענין היבום מושג אישות בלא קידוישן, וכמו שביארנו.

II. אשר יבנה בית אחיו
א. קידושי המת מועילים לו
ונחזור לדבר על רעיונו של רש״י. שלפי ביאורו, לא נצרכה היבמה לקידושין מהיות לה קידושי בעלה שמת. וכן הוא בכמה מקומות ברש״י. ע״ש בסוגיות ״כונס ואינו מוצא לעולם״:
רש"י מסכת יבמות דף קי עמוד א
כונס ואין מוציאה לעולם. שאין גיטו מפקיע קידושי אחיו פקח שהזקיקוה לו ליבום.
וכן לעיל שם:
רש"י מסכת יבמות דף נב עמוד ב
והאי נמי קסבר לקנות מכח אחיו ואינו קונה אלא מכחו ומ"מ קנין הוא. 
ונחזור לדקה לגמרות. ביבמות דף י״ג, בדיון לגבי צרת ערוה, דהיינו מצב שיש שני אחים, ראובן התחתן ונפטר לא עלינו בלא בנים, שמעון עשוי להתיבם עם אשתו, אך היא ערוה לו (מחוץ לאשת אח), לא מתייבים. ואם לראובן שתי נשים היו לו, גם השנית לא יתיבם, אף שאינה ערוה, כי צרתה ערוה היא. ואיבעיא להו מתי הרגע הקובע בכך, אם שעת מיתת ראובן או שעת נישואין. נפק״מ אם נתגרשה הערוה ביניים. ועצם השאלה, אם כדברי רש״י, נראה שנישואין מפילין, כי הקשר בין ראובן לשמעון התחיל כבר משעת חיתון, כי קידושין ראובן יעבורו לשמעון.
והרמב״ן טען שמחלוקת תנאים הוא. והוא בקטע מבריק ויסודו שלו ביבמות. דן בסיפור שלם שנקצר לצורך הענין. והרקע נקדם ונביא.
נקודת רקע ראשונה, שאף דמדיאורייתא הדבר כדברי משתנינו בריש מכילתין, שאין אלא יבום או חליצה לייבום, מדרבנן הוסיפו ענין מאמר, שהוא סוג קידושין קודם הייבום. וכן גט תקינו קודם החליצה.
ועוד צריך שתדע, שבמצב ויש הרבה אחים והרבה נשים, ואחד מת, חלקו ר״י ור״ל, אם כשאח אחד מתייבם או חולץ, כל שאר האחים והנשים האחרים פטורים מייבום וחליצה. וזה מדיאורייתא, אבל מחלוקת תנאים איכא, אם שמעון נתן גט לאחד מנשי ראובן, אבל שאר נשיו לא קבלו גט משום אח, נחלקו תנאים אם יש גט אחר גט או לא. והגמרא שם תולאת הסיפור במחלוקת אם יש זיקה אם לאו. אמנם כשאשה מתה ונפלה לייבום, נחשבת מיד כזקוקה. אבל מחלוקת היא מ״מ יש זיקה או אין זיקה. ומשמעותה, מהי מעמדה מן המתה עד החליצה או ייבום. אבל מ״מ אינו מובן היאך קשר הגמרא בין שתי הסוגיות. כתב רש״י, מסורות איזשהי היתה להם ששניהם נחלקו בשני המחלוקות. ר״ל כי אין שום סברה הקושרת בין המחלוקות.
אבל הרמב״ן הלך כדרכו בקודש בסוגיא זו:
חידושי הרמב"ן מסכת יבמות דף נא עמוד א
והא דאמרינן ומדר"ג סבר אין זיקה רבנן סברי יש זיקה. פירש"י ז"ל דקס"ד דכי היכי דפליגי רבנן אדר"ג בגט אחר גט הכי נמי פליגי בזיקה ואף על גב דממילתייהו לא שמעינן.
ולי נראה דקס"ד השתא דפלוגתא דרבנן ור"ג ביש זיקה היא:
דר"ג סבר אין זיקה, וגט ומאמר על קדושי אחיו קיימי, דאגידי בכולא ביתא. וכשנותן גט לזו, כאומר הריני נותן גט לקדושי אחי. הילכך פסל כל הבית, וכאלו נתן אף לצרה, ואין גט אחר מועיל בכל הבית כלום, וכן מאמר על קדושי אחיו נמי.
אבל רבנן סברי יש זיקה, וגט לזיקה שלו תקינו חכמים. הילכך, לכל חדא וחדא תקינו רבנן גט בזיקה שלו.
דהיינו, שאף שההבנה הקלאסית בסוגיות יש זיקה, היא שלמ״ד יש זיקה הוא אסור בכל קרובתיה, וכן עוד נפקא מינות כאלו נשואין כבר, אבל אם אין זיקה, אומרים שאין כלל קשר ביניהם והיא פנויה העומדת לחתן בעלמא. זה אינו לדעתו של הרמב״ן בסוגיא הזאת דוקא. דהשתמֻשוֹ בסוגיא זאת של הביטוי אין זיקה, הוא לומר אין צורך לזיקה, כי יש נישואין. ר״ל, קידושי האח עשו כל העבודה, לפיכך אין זיקה. וישטת יש זיקה, כי אין קידושי האח ממשיכים, ואין להם משמעות. והיינו מחלוקת ר״י ורש״י שכבר הבאבנו, לדעת הרמב״ן מחלוקת תנאים יהיה. [א״ה לא הבנתי איך הרב הוציא זאת מלשון הרמב״ן, אבל הנראה טעם חסרון הבנתי, כי אינני מכיר הסוגיא ביבמות בפנים.]
ב. קנין כל האחים ביחד
אבל אף אם כל האריכות הזה, אין הדבר מובן כלל. היאך קידושי ראובן יועילו לשמעון. הלא ענין הקידושין הוא דאסר לה אכ״ע (קידושין ב:). והרי את מקודשת חוץ מפלוני אינם קידושין (לפי ר׳ אבא בגיטין פב:). א״כ היאך יקדש זו יחד אם אחיו.
וי״ל, אישות אכן ליתא בין איש לאחיו, אבל קנין יש בשיתופין. דומה לדעתו של ר׳ יוחנן (קידושין ס.) דקידושי מאה תופסין בו. אבל אין הדבר כ״כ נוח להגידו.
ג. מרכיב הקמת הבית שבנישואין
ויש להציע הצעה חדשה בכאן, ואפשר שהיא שיטת רש״י. ואפילו אם אינו מדוייק בלשונו, מ״מ שיטה לעצמה היא ומחוורה היא כפי שנבאר.
דהנה כבר ביארנו שנחלקו בגמרא אם יש זיקה אם אין. ונידון בנדרים דף ע״ג ע״ב [א״ה מובא לקמן], וכן בכתובות במשנה נ״ז, וביבמות ס״ז ע״ב, אם הזקוקה ליבם אוכלת בתרומה. דמכח בעלה אינה אוכלת דהא מת. אבל מכח שמעון, אפשר שכן, וע׳ דעתו של ר״ת לגמרא ביבמות שם, שטוען מדיאורייתא אוכלת, רק מדרבנן לא. וכן תנן:
תלמוד בבלי מסכת נדרים דף עד עמוד א
מתני'. שומרת יבם, בין ליבם אחד בין לשני יבמין ר"א אומר: יפר, ר' יהושע אומר: לאחד אבל לא לשנים, ר"ע אומר: לא לאחד ולא לשנים...
גמ'. בשלמא ר"ע סבר: אין זיקה, ור"י סבר: יש זיקה, אלא ר"א מאי טעמיה... 
ויש לומר, כי בעצם בנישואין מתרחשים שני תהליכים. הראשון: אישות בינו לבינה באהבה אחוה שלום ורעות. השנית: הקמת בית בישראל, התַם משפחתית. והשנית עוד נבאר ונאריך בו כי חידוש היא. והביטוי שלו, מאי דכתיב וכיפר בעדו ובעד ביתו, ועליו אמרינן ביתו זו אשתו. ויש דיונים באחרונים אם הוא מתודא רק על אשתו ועצמו או גם על ילדו. אבל הנראה פשוט דכולל גם ילדיו. דהיינו אני וביתי, אני ביתי וילדי. והוא מיקום בית. ויש לקיום הבית ביטוי גם בקרבן פסח, כדאמרינן איש שה לבית. וכן באכילת תרומה כמו שנבאר.
כי לגבי תרומה, בקידושין דף ה׳ אמרינן:
תלמוד בבלי מסכת קידושין דף ה עמוד א
אמר עולא: דבר תורה, ארוסה בת ישראל אוכלת בתרומה, שנאמר: וכהן כי יקנה נפש קנין כספו, והאי קנין כספו הוא, ומה טעם אמרו אינה אוכלת? גזירה שמא ימזגו לה כוס בבית אביה ותשקנו לאחיה ולאחותיה.
אכן בספרי הנימוק לאכילת אשת כהן בתרומה הוא מהלשון של בית:
ספרי במדבר, פרשת קרח, פיסקא ב' 
כל טהור בביתך יאכלנו. למה נאמר. והלא כבר נאמר כל טהור בביתך יאכל אותו. ומה ת"ל כל טהור בביתך יאכלנו.
להביא את בת ישראל המאורסת לכהן שתהא אוכלת בתרומה. או אינו מדבר אלא בנשואה. כשהוא אומר כל טהור בביתך יאכל אותו. הרי נשואה אמורה. הא מה ת"ל כל טהור בביתך יאכלנו. להביא את בת ישראל המאורסת לכהן שתהא אוכלת בתרומה.
ותקשיב ותראה, שלא מדין קנין כללו אשת הכהן, ולא מקרא דקנין כספו. שמדין קנין  כספו דרשינן דעבדו אוכלת. אבל אשתו וארוסתו, נלמדים מדין כל טהור בביתך.
וכן הפך דברים בירולשמי, אבל עם אותו היסוד:
ירושלמי יבמות פ"ט ה"ה
בת ישראל מאורסת לכהן. כל טהור בביתך יאכלנו. ולית היא גו בייתה. [פי: לכן לא תאכל בתרומה עד הנישואין.]
ובנדרים אמרינן:
תלמוד בבלי מסכת נדרים דף עג עמוד ב
מתני'. בוגרת ששהתה י"ב חדש, ואלמנה ל' יום, ר' אליעזר אומר: הואיל ובעלה חייב במזונותיה יפר, וחכ"א: אין הבעל מיפר עד שתכנס לרשותו. 
גמ'. אמר רבה: ר"א ומשנה ראשונה אמרו דבר אחד; דתנן: נותנין לבתולה י"ב חדש לפרנס עצמה, הגיע י"ב חדש, אוכלת משלו ואוכלת בתרומה, אבל היבם אינו מאכיל בתרומה, עשתה ששה חדשים בפני הבעל וששה חדשים בפני היבם, ואפילו כולן בפני הבעל חסר יום א', או כולן בפני היבם חסר יום א', אינה אוכלת בתרומה, זו משנה ראשונה; ב"ד של אחריהם אמרו: אין האשה אוכלת בתרומה עד שתכנס לחופה.
א"ל אביי: דלמא לא היא, עד כאן לא קא אשמעינן משנה ראשונה - אלא למיכל בתרומה דרבנן, אבל נדרים דאורייתא - אימא לא; ועד כאן לא שמעת ליה לר' אליעזר - אלא גבי נדרים, כדרב פנחס משמיה דרבא, דאמר: כל הנודרת - על דעת בעלה היא נודרת, אבל תרומה אפילו מדרבנן - נמי לא אכלה.
לדברי רבה, יש לקשור בין חיוב מזונות ואכילת תרומה לבין הפרת נדרים. (מחלוקת היא אם מזונות דיאורייתא או דרבנן, אבל נדרים ואכילת תרומה ודאי דיאורייתא.) ומה קשר בין שלושת הדברים הללו, הלא כולם מטעמים אחרים הם, וכן סבר אביי בדחייתו את דברי רבה. אלא, סברת רבה, כי כל הלכות אלו מתבססות על מושג הבית, וחיים משותפים ומשפחתית. כמו שהמשפחה סועדת ביחד. כן החיוב מזונות אינה רק חיוב כלכלי. אלא להיותו חלק ממארג המשפחתית, שאוכלת המשפחה ביחד. וכן היא אוכלת בתרומה מטעם זה. וכן הפרת נדרים, דכתיב בנעוריה בית אביה, הפרת נדרים הוא קשורה להיותה בבית אביה או אישהּ.
ויש לעיין בדברי הר״ן שם:
הר"ן מסכת נדרים דף עג עמוד ב
גמ'. ר"א ומשנה ראשונה אמרו דבר אחד. דכשהגיע זמנה לינשא ולא נשאת כיון שחייב בעלה במזונותיה חשבינן לה כנשואה לקצת דברים ואף על פי שאינה בבית בעלה. 
דבריו, דחשבינן לה כנשואה לקצת דברים, צריכים ביאור. מהו אופי נשואה לקצת דברים. [א״ה וכיון שהדברים ארוכים כאן והתירוץ לא ימצא במפורש, אקדמו ואתרצו בכאן, שמדברי רבינו לקמן ממילא נתבאר דלאחר י״ב חודש אישות מיהא ליכא אך בית מיהא איכא, וזהו נשואה למקצת דבריה. ותשוה לדברינו בשיעורי יומי (כלל א׳, סימן VII) לענין קידושין שאינם גמורים, שענין אינו גמור בדרכו של רבינו הוא שיש לו מקצת אופנים המהותים לדבר ונחסר לו שאר האופנים המהותים, ולא מדובר בחסרון כמותי אלא מהותי.]
והנה נראה לומר בזה דבר שנתבאר דרך הבאת סוגיא אחרת לכאן:
תלמוד בבלי מסכת כתובות דף מח עמוד א
מתני'. לעולם היא ברשות האב עד שתכנס [מח:] לרשות הבעל לנשואין. מסר האב לשלוחי הבעל הרי היא ברשות הבעל. הלך האב עם שלוחי הבעל, או שהלכו שלוחי האב עם שלוחי הבעל הרי היא ברשות האב. מסרו שלוחי האב לשלוחי הבעל הרי היא ברשות הבעל. 
והביאור, שאף לפני החופה והייחוד, מ״מ יש מעבר לנישואין משלוחי האב לשלוחי הבעל. והאיך. י״ל, אף אפס כי אין אישות בכך, דהא לא כנסה לחופה. מ״מ, הפכת הבית איכא. כדכתיב, ושבה אל בית אביה כנעוריה, וכן כתיב בנעוריה בית אביה. דהיינו שיש לנו כאן מעבר מבית לבית. ממילא הלכות הקשורות בבית ולאו דוקא באישות, נמצא חלים מיד. וכן חלקו שם:
תלמוד בבלי מסכת כתובות דף מח עמוד ב
מסר האב לשלוחי הבעל הרי היא ברשות הבעל וכו'. אמר רב: מסירתה לכל, חוץ מתרומה; ורב אסי אמר: אף לתרומה. 
השאלה, איזו דינים קושרים לבית משותף, ואיזו דינים לאישות דוקא. והיינו שני התהליכים בנישואין, הקמת הבית, והאישות. והירושלמי והספרי מתוכחים בארוסה אם הקמת הבית ישנה בה.
ד. מהות החופה בזה
ויש לעיין בר״ן ריש כתובות, שדן בהגדרת החופה. והשאלה, אם התחלת אישות היא, או התחלת הבית היא. והר״ן הביא דעתו של הרמב״ם, שחופת נדה אינה חופה. וז״ל:
רמב"ם הלכות אישות פרק י הלכה ב
ומשתכנס לחופה נקראת נשואה אף על פי שלא נבעלה והוא שתהיה ראויה לבעילה, אבל אם היתה נדה אף על פי שנכנסה לחופה ונתיחד עמה לא גמרו הנישואין והרי היא כארוסה עדיין. 
כי לדידיה החופה היא חדר ייחוד שראוי לביאה. ולדבריו החופה הוא חדר הייחוד דוקא, ותחילת האישות היא, ובעינן חופה ראויה לביאה, וחופת נדה אינה חופה. עוד נפקותות למעשה, דבעינן וילונות, נעול, ועוד דברים שיהיה החדר צנוע מאוד.
אבל חולק עליו הר״ן וכותב:
הר"ן על הרי"ף מסכת כתובות דף א עמוד א
אלמא חופה לאו היינו יחוד אלא חופה היינו כל שהביאה הבעל מבית אביה לביתו לשם נשואין וילפינן לה מדכתיב ואם בית אישה נדרה דמשמע דכל זמן שהיא בבית אישה הרי היא ברשותו.
ונראה מקורו של הרמב״ם מכאן:
תלמוד בבלי מסכת כתובות דף מח עמוד ב
אמר רבא: אמר לי אמי, חופה בהדיא כתיבא: כי יהיה נערה בתולה מאורשה לאיש, נערה - ולא בוגרת, בתולה - ולא בעולה, מאורשה - ולא נשואה; מאי נשואה? אילימא נשואה ממש, היינו בתולה ולא בעולה! אלא לאו שנכנסה לחופה ולא נבעלה. 
ויש ללמוד מכאן קשר חזק בין חופה לבין היותה בתולה. אבל פסוק של הר״ן, הוא מדכתיב ואם בית אישה נדרה, וכמו שהוא כתב, דמשמע דכל זמן שהיא בבית אישה הרי היא ברשותו. דהיינו שלדעתו של הר״ן החופה היא הקמת בית. וכן החמירו המחמירים לשכור את חדר היחוד או מקום החופה.
ה. אשר יבנה את בית אחיו
השתא דאתינן להכי לגבי קידושין ונישואין אכתי פש גבן לעיין ביבמה דרך כך. והנראה. כי למ״ד יש זיקה. שכן זקוקה ועומדת. טענתו, שהרי יש כאן בית בלא אישות. והיינו הזיקה. וכן דברי רש״י קידושין דף ד׳, שכן זקוקה ועומדת לזה מחמת קידושי המת ואין ביאה באה אלא לגמור אבל קנין דמעיקרא לא. ע״כ, וכן דברי ה"ר אלעזר משזנ"א שפי' שכן זקוקה ועומדת שביאה זו אינה עושה אלא גומרת קדושי ראשון עכ״ל. וצ״ב מהו גמירה הזאת הנזכרת בדבריהם. והנראה, שכבר יש כאן בית. אלא שהיבום מביא את האישות לכאן, והיינו גומר הנישואין.
דהנה נראה. בנישואין הרגילים. בקידושין, בעינן לייצור קנין. אבל גם בעינן להניח תשתית לבית. ותעיין עוד בספרי:
ספרי במדבר, פרשת קרח, פיסקא ב
כל טהור בביתך יאכלנו למה נאמר והלא כבר נאמר כל טהור בביתך יאכל אותו ומה ת"ל כל טהור בביתך יאכלנו להביא את בת ישראל המאורסת לכהן שתהא אוכלת בתרומה או אינו מדבר אלא בנשואה כשהוא אומר כל טהור בביתך יאכל אותו הרי נשואה אמורה. הא מה ת"ל כל טהור בביתך יאכלנו להביא את בת ישראל המאורסת לכהן שתהא אוכלת בתרומה.
הרי לדעת הספרי, ארוסה נקראת ביתה. וזה ליתא לדעת הירושלמי שכבר הבאנו. דשם אמרו בת ישראל מאורסת לכהן. כל טהור בביתך יאכלנו. ולית היא גו בייתה. ע״כ. דהיינו, כי הקידושין אפשר שיש בית כבר, או מהאירוסין עצמם, או מן המסירה כפי שהזכרנו. אמנם את האישות לא תבוא אלא עד הביאה [א״ה והייחוד].
והוא עיקר בדברי רש״י. מה שאמר דקידושי אחיו מועילים לו למיבם. והקשינו בזה, היאך קידושי זה יועיל לזה. ולא קשיא. דאמנם אישות אישית היא כשמה כן היא ומעולם אי אפשר להעביר אישות מראובן לשמעון כלל. אך בייבום באמת הקמת הבית היא הניקחת מראובן לשמעון. וכן מוכח בהדיא מדברי הכתוב:
דברים פרק כה
(ט) וְנִגְּשָׁ֨ה יְבִמְתּ֣וֹ אֵלָיו֘ לְעֵינֵ֣י הַזְּקֵנִים֒ וְחָלְצָ֤ה נַעֲלוֹ֙ מֵעַ֣ל רַגְל֔וֹ וְיָרְקָ֖ה בְּפָנָ֑יו וְעָֽנְתָה֙ וְאָ֣מְרָ֔ה כָּ֚כָה יֵעָשֶׂ֣ה לָאִ֔ישׁ אֲשֶׁ֥ר לֹא־יִבְנֶ֖ה אֶת־בֵּ֥ית אָחִֽיו: (י) וְנִקְרָ֥א שְׁמ֖וֹ בְּיִשְׂרָאֵ֑ל בֵּ֖ית חֲל֥וּץ הַנָּֽעַל: ס 
ובדף י׳ ע״ב ביבמות שכבר הזכרנו, נמצא סוגיא, שראובן חלץ או יבם אשה אחת, וממילא כל שאר נשי האח פטורות. ואסורות לראובן מדרשת הכתוב אֲשֶׁ֥ר לֹא־יִבְנֶ֖ה אֶת־בֵּ֥ית אָחִֽיו. ושם אמר ר׳ יוחנן, שאח אחד שליחותא דאחיו קא עביד, לכן גם שאר האחים פטורים. והטעם, כי הוא חיוב הבית. כמו שבנחלות יש מושג של בית, וכל האחים משתתפים בבית זה. דהנה, היבום לא נתבצע בין ראובן לשמעון כל עיקר, אלא הוא טיפול בבית האח, שהבית של האח יבנה ביתו, דהיינו אחיו.
ו. בית חלוץ הנעל
ובירושלמי מצינו דעה מוזרה, שחליצה אינה מתיר אלא קנין. דאמרינן:
ירושלמי יבמות פ"ג ה"א
רבי אומר חליצה קניין. שמואל אמר חליצה פטור. רבי זעירא אמר חליצה קניין. רבי הילא אמר חליצה פטור. מיליהון דרבנין אמרין חליצה פטור. שמעון בר בא בעא קומי ר' יוחנן מה בין חולץ מה בין מגרש. א"ל את סבור חליצה אינו קניין אינה אלא פטור. אין האחין חייבין עליה משום אשתו של חולץ. אבל חייבין עליה משום אשתו של מת.
וצ״ע איזו קנין יש כאן, הלא הוא שולח אותה. י״ל, חליצה יוצרת בית בלא אישות. דלא דמי ליבום הבונה בית ואישות. כמו דכתיב בית חלוץ הנעל. שאמנם הקים בית. [א״ה שאלתי רבינו לאחר השיעור על התימה העולה ירשה מדבריו כאן, והכי השתא, הלא בית חלוץ הנעל היינו אי קיום של בית, ולא בנין בית. והפנה לי לעיין במאמרו השלם המוקדש לענין הזה בספר ״מאמר יבמין״. אולם עוד לא מצאתי פנאי לעיין בו כראוי.]
ז. סיכום הדברים בתוך דברי רש״י
ורש״י טוען, שזיקה זאת נוצרת דרך קידושי האח. הביאור, כי הקידושין [א״ה של אחיו המת] בתורת תשתית נישואין, יוצרים ג״כ מהלך כפול, תחילת אישות, שאינה עוברת לאחים כלל, אבל ג״כ תחילת בניין הבית, וחלק הם ותהליך בנין הבית (אמנם לספרי אפשר שהקידושין בונים הבית כולו). והיינו דקידושין אחיו מועילים לו, מועילים לו להיות תשתית בבית.
והיינו דבריו, שכן זקוקה ועומדת לזה מחמת קידושי המת, דהיינו הבית שבנה יחד עם המת, ואין ביאה באה אלא לגמור, דהיינו להוסיף את האישות שנאבדו במתתו של האח, אבל קנין דמעיקרא לא.
דע, שהמהלך הזה לא הכרחי הוא, דיש לידון על קנין ואישות ותו לא, בלי הכנסת ענין הבית לכאן [א״ה כדכבר הצענו לעיל]. אבל נראין דברינו, דהא שאר הדברים לא נראה שקידושי אחיו יועיל לו כלל. וכן ענין הזיקה נראה שיתפרש כך כמו שביארנו.ב. מעשה נתינה בקידושין
שיעורי כללי
9.9.33
I. פתיחה לדין תנם ע״ג סלע 	370
II. מעשה נתינה בגירושין	373
א. קרוב לה מגורשת
ב. מעשה נתינה לעומת הקנאה
III. מעשה נתינה בקידושין	375
א. קרוב לה ותנם ע״ג סלע
ב. שאר נקפותות
ג. שני מסלולים

I. פתיחה לדין תנם ע״ג סלע 
גרסינן:
תלמוד בבלי מסכת קידושין דף ח עמוד ב
תנו רבנן: התקדשי לי במנה, תנם לאבא ולאביך אינה מקודשת, על מנת שיקבלום לי מקודשת. תנא אבא להודיעך כח דרישא, תנא אביך להודיעך כח דסיפא. התקדשי לי במנה, תנם לפלוני אינה מקודשת, על מנת שיקבלם לי מקודשת. 
רוב ראשונים מניחים שאין אנו דנים בדין ערב המוזכר לעיל, כי זו ברייתא היא ודין ערב חידוש רבא הוא, וע׳ בדברי התוס׳ והרמב״ן. וא״כ צ״ע מכח מה היא מתקדשת בקבלת אביה. ולכאורה אין מדובר בשליחות, כי א״כ, מאי קמ״ל, הרי תנן (מא.) האיש מקדש בו ובשלוחו האשה מתקדשת בה ובשלוחה ע״כ, ואמרו עלה שליחות מנלן דתניא ושלח  מלמד שהוא עושה שליח, ושלחה מלמד שהיא עושה שליח ע״כ, הכל במקומו.
כתב התורי״ד:
תוספות רי"ד מסכת קידושין דף ח עמוד ב
על מנת שיקבלם לי מקודשת. פי' לא מטעם שעשאם שליח לקבלה דאין שליח לקבלה אלא מפי האשה ולא שתאמר לאחר אמור לפלוני ויקבל קידושי כדפרישית בגיטין דשליחות לקבלה מילי היא ומילי לא מימסרן לשליח וכי היכי דלא מצי למימר גבי גט אמרו לסופר ויכתוב ולפלוני ופלוני ויחתומו עד שישמעו מפי הבעל ה"ה הכי נמי בשליחות לקבלה דאשה דכל שליחות לקבלה מילי נינהו.
ולפי דבריו, מלבד סברתינו, לא יתכן כלל שידובר בשליחות, כי אין שליחות כזאת מועילה. ויש חולקים על דבריו בזה.
עוד גרסינן:
תלמוד בבלי מסכת קידושין דף ח עמוד ב
ת"ר: התקדשי לי במנה, תנם על גבי סלע אינה מקודשת, ואם היה סלע שלה מקודשת. בעי רב ביבי: סלע של שניהם, מהו? תיקו.  
ורש״י פירש שמדובר בקנין חצר, שכשם שמועיל למתנה ולשאר קניינים כן לקידושין. דתנן (גיטין עז.): הזורק גט לאשתו, והיא בתוך ביתה או בתוך חצרה הרי זו מגורשת ע״כ, ועוד תנן שם (עח.) וכן לענין קדושין. אך דא עקא, כי תנינא להא מכבר, ואיזה חידוש יש כאן בברייתא דידן. ועוד צ״ע על מה דבעי רב ביבי סלע של שניהם מהו והניחו בתיקו, הלא זו שאלה מורחבת לכל דיני קנין חצר ואלמה דוקא לגבי קידושין איבעא ליה, וכן הקשו התוס׳ על דעת רש״י, דכתב רש״י ואם היה סלע שלה מקודשת, שחצרו של אדם קונה והרי הוא כמו שמקבלתו ע״כ. וע״ז הקשו התוס׳:
תוספות מסכת קידושין דף ח עמוד ב
אם היה סלע שלה מקודשת. פי' בקונטרס דחצרה קונה לה ולא נהירא דאם כן מאי בעי סלע של שניהם מהו פשיטא דאינה קונה כיון דהוא חצר של שניהם כדאמרינן פרק המוכר את הספינה (ב"ב דף פד:) אמר רבי ינאי חצר של שני שותפין קונין זה מזה ומוקי לה במודד בתוך קופתו של לוקח אבל במודד על הקרקע לא.
ונראה לפרש דהכא הטעם אין תלוי בקנין חצרה אלא כשהסלע שלה סמכה דעתה ובשאינו שלה לא סמכה דעתה ובעי כשהסלע של שניהם אי סמכה דעתה או לא.
והוסיף לזה הריטב״א:
חידושי הריטב"א מסכת קידושין דף ח עמוד ב
תנו רבנן התקדשי לי במנה תנם על הסלע אינה מקודשת ואם היה סלע שלה מקודשת. פרש"י ז"ל לפי שחצרו של אדם קונה לו שלא מדעתו. ולא נהירא, דבמאי עסקינן? אי דקיימא בצד הסלע פשיטא, ואי דלא קיימא בצדו היכי זכיא לה? דחצר שאינה משתמרת היא, דבעינן עומד בצד שדהו!
וכתב הרמב״ן בזה:
חידושי הרמב"ן מסכת קידושין דף ח עמוד ב
היתה סלע שלה מקודשת. פי' רש"י ז"ל שחצרו של אדם קונה לו. ותמהני אי הכי הא דבעי רב ביבי סלע של שניהם מהו אי משום קנין פשיטא שלא קנתה שאין השותפין קונין מקח זה מזה בקרקע חצר של שניהם, ואי בתוך קופתה המונחת בה פשיטא שקנתה כדמפורש בדוכתה בפרק המוכר את הספינה (פ"ד ב').
ואיכא לתרוצי דהכי קא מבעיא ליה מי אמרינן איהי דעתה להניח את שלה שם ורוצה היא בקדושין ושתקבלם לי קאמרה כיון דאית לה חלק בחצר, ואיהו נמי אקנויי אקני לה מקום בחצר ואושלה לקבל בה קדושין, או דילמא כיון דסתם אמרה ליה לא ניחא לה בהו והכי קאמרה ליה תנהו בחצרך, זהו דעת רש"י ז"ל.
ולפי דבריו אינה מתקדשת אלא אם כן קנתה.
ר״ל, אומדנא דאקניי קאני לה. וזה יתכן אך בדוחק. ומ״ש ולפי דבריו אינה מתקדשת אלא אם כן קנתה ע״כ, נראה דזוהי מה שדחק רש״י לכך, כי בלא קנין היאך תקנה, לפיכך בדלית ברירא פירש דבקנין חצר דנינן. אבל צ״ע במ״ש התוס׳, דהכא הטעם אין תלוי בקנין חצרה אלא כשהסלע שלה סמכה דעתה ע״כ, והלשון נלקח מההיא דלעיל (ז:) רב יוסף אמר צריכי שומא כיון דאיתתא לא בקיאה בשומא לא סמכה דעתה, אבל שם הרי קנין יש מלבד סמכות דעתה, אבל כאן היכי קנה אם לא בקנין חצר. והרי כתבו דאם כן מאי בעי סלע של שניהם מהו פשיטא דאינה קונה ע״כ, וא״כ במאי קנה.
וכתב הרי״ד בתוספותיו:
תוספות רי"ד מסכת קידושין דף ח עמוד ב
פירש המורה דחצירה קונה לה. ואינה נרא'. דאמאי נקט סלע.
אלא הכין פירושו: כשאמרה תנם על גבי סלע משמע שבכעס אמרה לו אבל אם היה סלע שלה משמע שבכל לב אמרה לו וכאילו שם בידה דמי כיון שנתרצת בכך ודומה זה לתנהו לכלב: 
ואם היה סלע של שניהם שואל אם בדרך כעס אמרה לו או בכל לב. ובכולן אם אמרה ואקדש אני לך נראה לי דהיא מקודשת דבכל לב קאמרה ליה. ובכל מקום שיתנם בציוויה כאלו שם בידה דמי…
ונראה לי דהוא הדין לגבי גט אם היה בעלה נותן לה גטה ואמרה לו שים אותו על גבי סלע זה או על גבי קרקע ואתגרש מגורשת היא וכאילו שם בידה דמי ולא דמי לטלי גיטיך מעל גבי קרקע דהתם אין שם נתינ' בעל שלא מדעת האשה נתנו על גבי קרקע אבל היכא דאמרה ליה תנהו על גבי קרקע כאילו נתנו בידה דמי 
וכן כשאמרה לו תנהו לפלוני ואתגרש בו ואף על פי שאין אותו פלוני שם מגורשת ולא מטעם שליח לקבלה דהא לא שמע השליח מפיה אלא כיון שנתינת הבעל לאותו פלוני היא בציווי האשה וברצונה כאילו נתנו בידה דמי.
ומ״ש אמאי נקט סלע, ר״ל, הלא היה לו לומר חצר דוקא. ולפי דבריו, הקידושין תלויים על אם אמרה בכל לב או לא, ובאמת מעיקר הדין אם בכל לב אמרה אפ׳ סלע שאינו של אחד מהם תתקדש. ואין בעלות הסלע אלא סימן למה שבלב.
ועדיין קשה, היאך תקדש אם לא שתקנה.

II. מעשה נתינה בגירושין
א. קרוב לה מגורשת
אלא דלא קשיא, כי הרי״ד לשיטתיה אזל בגיטין פ״ח, דתנן:
תלמוד בבלי מסכת גיטין דף עח עמוד א
מתני'. היתה עומדת ברשות הרבים וזרקו לה, קרוב לה מגורשת, קרוב לו אינה מגורשת, מחצה על מחצה מגורשת ואינה מגורשת. וכן לענין קדושין.
משמע דגם ברה״ר מגורשת ומקודשת, אף שאין כאן קנין חצר. ואמרינן עלה:
תלמוד בבלי מסכת גיטין דף עח עמוד א
גמ'. היכי דמי קרוב לה, והיכי דמי קרוב לו? אמר רב: ארבע אמות שלה זהו קרוב לה, ארבע אמות שלו זהו קרוב לו.
לפי דברי רב, קנין אחר יש כאן, הוא קנין ד׳ אמות, המוזכר בב״מ. ואם כן לא קשיא העלמת החצר כי מ״מ יקנה. אך תימה, הרי קנין ד׳ אמות קנין דרבנן הוא. ותו קשה, הא דהקשו התוס׳ (עח: ד״ה ר״י) דרב אשי אית ליה התם דברה"ר לא תקנו ארבע אמות והכא תנן היתה עומדת ברה"ר קרוב לה מגורשת ע״כ, ותירצו די"ל דהתם באין יכול לשומרו והכא ביכולה לשומרו א"נ י"ל דהכא לאו דוקא נקט רה"ר אלא בסמטא או בצדי רה"ר ע״כ. ולפי דבריהם צריכים אנו ליישב הסוגיות כי דנים בקנין ד׳ אמות ממש כמו בב״מ. אך לא התמודדו בהא דאין ד׳ אמות אלא מדרבנן.
וכל זאת היה אפשר ליישב, אך הרי מה שכתב לאחריו, תמיהא מאין יישוב, דאמרינן:
תלמוד בבלי מסכת גיטין דף עח עמוד ב
רבי יוחנן אומר: קרוב לה שנינו אפילו מאה אמה, וקרוב לו שנינו אפילו מאה אמה. 
והרי מאה אמה מי יאמר שקנין יש בה. ואמנם שאמרו שם בסוגיא אמר ליה שמואל לרב יהודה שיננא את לא תעביד עובדא עד דמטי גיטא לידה, וכן אמר ליה רב מרדכי לרב אשי הוה עובדא הכי ואצרכוה חליצה, ר״ל דלא סמכו ע״ז לכתחילה, מ״מ קשה.
וכתב הרמב״ן:
חידושי הרמב"ן מסכת גיטין דף עח עמוד א
וטעמא דמתניתין בין לרב בין לר' יוחנן משום דכל דמקדש אדעתא דרבנן מקדש, דהא ארבע אמות גופייהו בכל מקום דבר תורה אינן קונות ואין צריך לומר כל שיכולה לשמור שאינו קונה לה אלא מדבריהם, ותקנת עגונות היתה להם וכדאמרינן לגיטין אמרו ולא לדבר אחר אלמא תקנתא דרבנן הוא בגיטין, ומשום לתא דידהו תקינו בקידושין משום ויצאה והיתה.
ומשום הכי אמר ליה שמואל לרב יהודה דלא ליעבד עובדא משום דלא תקון לאפקועי קידושין אלא במקום שיש לחוש לקלקול.
ושמא משנתנו הוראת שעה היתה או משום שעת השמד נשנית.
וזו אמירה מרשימה, שבאמת משנה זו ליתא להלכתא אלא הוראת שעה היתה. וראינו שהרמב״ן ביטל משנה. ודחקו לזה כל שאר המסכת, אשר מבואר בה דבעינן נתינה ביד, אין לי אלא ידה חצרה מנין וכו׳. ובדלית ברירא דחק עצמו בדחוקים עצומים ומפחידים.
ב. מעשה נתינה לעומת הקנאה
ובא הרי״ד וכתב יישוב נאה מאד מאמיתה של תורה:
פסקי רי"ד מסכת גיטין דף עח עמוד ב
כתב רבינו חננאל זצוק"ל ואנו קיבלנו מרבותינו אפי' זרקו לה בחצרה לא משיתריא לעלמ' עד דמטי גיטא לידא, דגרסינ' בתלמוד ארץ יש' המחוור מכולן עד שיתננו לה. ואינו נר' לי דהאי דאמ' שמואל לא תיעביד עובדא עד דמטי גיטא לידה דוקא כשזורקו לה ברשו' הרב' שאין לאשה זכי' ברש' הרב', אבל כשזורקו לה בתוך חצרה (יש) אין לגמגם בדבר שלא יהא גט, והילכך אף על גב דלא מטא גיטא לידה הויא מגורשת דחצרה קונה לה…
פי' קנין הגט אינו דומה לשאר קניינים דעלמ', דשאר קניינין דעלמ' אין אדם יכול להקנות לחברו בעל כרחו, והגט אדם מקנהו לאשתו בעל כרחה, אם כן טעם החצר דרבי לה רחמ' לא בעבור קניין הוא, שהרי היא עציבה בו ואינה חפיצה לקנותו, וחצרה קונה לה ומתגרשת, אלא טעם הדבר הוא מפני שהוא משתמר לדעתה, אם כן בכל מקום שמשתמר לדעתה היא מגורשת מה שאין כן בשאר קניינים דעלמ', ומשום הכי אמ' ר' יוחנן לגיטי' אמרו ולא לדבר אחר, ובשנים אוחזין אמרינן דארבע אמות של אדם קונות לו לענין מציאה כי היכי דלא ליתו לאינצויי, ודוקא בסימטא שהיא צידי רשות הרב' אבל רש' הרב' לא, ודוק' מציאה אבל לענין מקח וממכר לא, דדוקא משיכה קונה בסימטא ולא ארבע אמות, ולענין זריקת החוב נמי לא קנה שיפטר הלוה עד דמטי לידיה דמלוה ולא ארבע אמותיו. 
ולדבריו נתינת הגט לא מדין קנין היא. ואכן אין קנין דאורייתא בד׳ אמות ואין קנין כלל במאה אמות. שאין הנייר הענין בגט, ואין צורך שתקנה את הנייר של שטר הגט כלל, אלא התכנים שלו, המילים שעליו. כי הגט ספר כריתות דהיינו ספירת דברים הוא ומסר אישי הוא, וכל מה שצריכים בנתינתה הוא לדאוג שספירת הדברים יגיע לו. ודין בנגישות הוא זה, לא בקנין. והוכיח כן מתוך זה שגט ניתן בע״כ דאשה. ואין זה סיבה אלא סימן, לומר שהרי אין זה קנין כי אין קנין בע״כ, אלא עכצ״ל כי ספירת דברים הוא והגעת תכנים ולא קנין. וכן הגמרא עצמה הבחין בין גט לשאר קניינים בזה בכמה מקומות. כיו״ב כתב הקצות בסי׳ ר׳ סק״ה בדין כתבו על איסורי הנאה וגטו וידו באים כאחד, ע״ש, שגם הם נפק״מ מיסוד זה, כי אין בהם דין קנין אבל דין נתינה אית להו. וממילא אין צורך לכל הדחוקים של הרמב״ן בזה. אלא מדאורייתא מגורשת בכך ואין צורך לאפקעינהו.
ואין זו קולא בלבד, אלא גם חומרא. דכפי ביאור זה יובן הא דאמרינן (גיטין כד.) טלי גיטך מעל גבי קרקע פסול. אע״ג דזה יועיל לקנין מכר ומתנה. כי בעינן נתינה לא הקנאה בעלמא. וכן גט במחובר פסול וביארו כמה ראשונים וכן כתב האור שמח (גירושין א:ו) באריכות דפסולו מחסרון יכולת נתינה בו.
וטעם העמוק לדבר שגט יצטרך לנתינה ולא הקנאה, הלא הוא נובע מיסוד הגט עצמו, עד כמה כשטר הוא ועד כמה כמסר אישי הוא. וע׳ במ״ש בעלון שבות 148 במאמר ״דברים שבינו לבינה״ באריכות, ואין כאן המקום להאריך בזה.

III. מעשה נתינה בקידושין
א. קרוב לה ותנם ע״ג סלע
ולענין קידושין הלא שנינן:
תלמוד בבלי מסכת גיטין דף עח עמוד ב
וכן לענין קדושין. אמר ר' אסי אמר ר' יוחנן: לגיטין אמרו ולא לדבר אחר. איתיביה רבי אבא לר' אסי: וכן לענין קדושין! שאני התם, דכתי': ויצאה והיתה. 
ולכאורה מפורש כי גם בקידושין הדין כן, ונתינה היא דבעינן ולא קנין. וא״כ הרי נפתר שאלתין, כי תנם על גבי סלע יקדיש גם בלא קנין חצר כל עוד שהוא מוגדר כמעשה נתינה וסמכה דעתה בזה. וא״כ הרי הרי״ד נאמן לשיטתו בשני המסכתות.
וכן הוא עצמו כתב ובכולן אם אמרה ואקדש אני לך נראה לי דהיא מקודשת דבכל לב קאמרה ליה ובכל מקום שיתנם בציוויה כאלו שם בידה דמי ע״כ, ולא כתב שקנה, אלא כאלו שם בידה, כי נתינה בעינן ולאו דוקא קנין. ולאחריו כתב, ונראה לי דהוא הדין לגבי גט וכו׳, והרי זו מילתא דפשיטא דהוא הדין לגבי גט, שהרי למדנו זה מגט מעיקרא.
וכן בההיא דלעיל מינה, התקדשי לי במנה, תנם לאבא ולאביך אינה מקודשת, על מנת שיקבלום לי מקודשת. שהרי״ד שם לא אבה לפרש דמדין שליחות הוא. ואף דאמרינן שם עלה, וצריכא דאי אשמעינן אבא ואביך התם הוא דכי אמרה על מנת שיקבלום לי הוו קידושין, דסמכה דעתה עילייהו, סברה עבדין לי שליחותאי, אבל פלוני לא ע״כ, ומ״מ לא רצה לפרש כמדין שליחות, אלא כתב (ד״ה על מנת) דכיון דאמרה ליה תנם לאבא ולאביך כאילו נתנתם בידיה דמי. ואין האבא אלא כארנקה של האשה מקום לתת הכסף שם לקיים מעשה הנתינה ולקדשה בכך.
והנה כבר הבאנו דברי התוס׳ שכתבו ונראה לפרש דהכא הטעם אין תלוי בקנין חצרה אלא כשהסלע שלה סמכה דעתה ובשאינו שלה לא סמכה דעתה ובעי כשהסלע של שניהם אי סמכה דעתה או לא ע״כ. והלשון כאמור מהסוגיא דלעיל ברבה ורב יוסף. אך לכאורה דין וסמכה דעתה שם הוא דין של הסכמת האשה בעלמא, ואין ההסכמה מיסוד הקנין. וא״כ קשה מה שכתבו התוס׳ כאן שמתקדשת בסמיכות דעתה בלבד.
דהנה נחלקו אם שיראי צריכי שומא או לא, רבה אמר לא צריכי שומא, רב יוסף אמר צריכי שומא. ומתחילה אמרו בה דאי דאמר לה בכל דהו כולי עלמא לא פליגי דלא צריכי שומא, אי דאמר לה חמשין ולא שוו חמשין הא לא שוו, כי פליגי דאמר חמשין ושוו חמשין, רבה אמר: לא צריכי שומא, דהא שוו חמשין; רב יוסף אמר: צריכי שומא, כיון דאיתתא לא בקיאה בשומא לא סמכה דעתה. וכתב רש״י והתוס׳ הסכימו לדעתו דר״ל דלא שמו קודם מעשה קידושין. וצ״ע מאי פגם יש כאן בקידושין, הלא נתברר למפרע דשוו, ואמאי נפסל הקידושין רק מחסרון בירור בשעת מעשה. ואע״ג דהרי די ברור דבמכר נתברר למפרע מקחו מקח. 
והטעם, כי בקידושין אין הענין לקנות דבר תמורת שווי, אלא קירובי דעת האשה להתקדש לאיש זה. ולפיכך הרצון אינו הסכמה בעלמא. כי בשאר קניינים ההסכמה הווה דבר המאפשר לקנין להתקיים ע״י מעשה הקנין העצמאי איך שיהיה ויתיר הגזל מזה [א״ה ע׳ בסיכומי לשיעור יומי כ״ב III ג]. אבל בקידושין ההנאה מעיקר הקנין. וכיו״ב מה שהאשה מתקדשת בהנאה, אף כי אין בו דין כסף ממש, מ״מ קירוב הדעת יש כאן [מבואר שם כ״ח III ]. ועוד מה שלדעת כמה מהראשונים האמירה מהותית בקידושין אף שאינו כן בשאר קניינים [מבואר שם כ״ז I-II ]. כי האשה מתקדשת בקירובי דעתה, במקביל לכך שמגורשת בכריתות ונתק וריחוקי דעתה. ואפשר דשני מסלולים יש. ומ״מ הרי מסלול של קירובי דעתה קיים. וא״כ בקידושין אין ההסכמה דבר צדדי של הקנין אלא היא היא הקנין. ודרך זה הביאור ממילא מבוארים דברי התוס׳ הנ״ל.
(ודע, דהריטב״א יש לו דרך אחרת בסוגיא, ע״ש, ולא נכנס לדון בשיטתו.)
וכתב המאירי:
בית הבחירה (מאירי) מסכת קידושין דף ח עמוד ב
אמר לה התקדשי לי במנה ואמרה לו תנהו על גבי סלע או על גבי סלע זה אינה מקדשת אין זה אלא כאומרת איני חפצה בהם ואם היה סלע שלה מקדשת.
ופירשו גדולי הרבנים הטעם שחצרה קונה לה והרי הוא כמו שקבלתהו ואם היה סלע של שניהם מקדשת מספק.
ואף על פי שבגט אינה מגורשת טעם הדבר מפני שהגט לא יצא עדין מרשותו ובגט צריך שיצא מרשותו אבל בקדושין כל שיש לה בה קצת רשות דיו שהרי תן מנה לפלוני ואקדש אני לך מקדשת ואין אנו קפדים אלא על דעתה. כך כתבוה גדולי המפרשים. ומכאן נראה שהם נמשכים בסלע שלה לטעם גדולי הרבנים.
ומכל מקום יש לשאול הואיל ובסלע שלה אתה בא מתורת חצר, היה לך לומר בשל שניהם שאינה מקדשת, שהרי חצר של שותפין אין קונין בה זה מזה אלא אם כן המקח בקופת הלוקח כמו שיתבאר בבתרא פרק ספינה.
אלא שרוב גאונים מפרשים בסלע שלה שלא מתורת חצר הוא אלא מפני שמאחר שהסלע שלה אומדן הדעת הוא שבלב שלם היא אומרת כן ושהיא מחזקת עצמה במקובלת בכך. וזהו ששאלו בשל שניהם שמא הואיל ויש לו חלק בה אין זה אלא כאומרת איני חפצה בהן.
ומכל מקום הם מתרצים שאין שאר מקחים דומים לקדושי אשה שהרי יש דברים הרבה שאתה צריך להם בשאר קנינים שאין צריכין לקדושי אשה כגון משיכה והגבהה ודומיהם ששאר מקחים הואיל וגופו של דבר הוא קנוי צריך קניה חשובה יותר מן האשה.
ומכל מקום עקר הדברים כמו שכתבנו.
ומ״ש ומכל מקום הם מתרצים שאין שאר מקחים דומים לקדושי אשה, כוונתו לומר שהראב״ד מתרץ, שקידושין קנין הוא, אבל קנין שונה משאר קניינים. אבל הרי״ד יאמר, שפערים אלו אינם מהיות הקידושין קנין שונה, אלא מאי היותו קנין בכלל, אלא מעשה נתינה.
וכתב הרמב״ם:
רמב"ם הלכות אישות פרק ד
[כא:] המקדש את האשה בכסף או בשטר אינו צריך שיתן הקידושין לתוך ידה אלא כיון שרצת לזרוק לה קידושיה וזרקן בין לתוך ידה בין לתוך חיקה או לתוך חצירה או לתוך שדה שלה הרי זו מקודשת, היתה עומדת ברשות הבעל צריך שיתן לתוך ידה או לתוך חיקה. היתה עומדת ברשות שהיא של שניהן וזרק לה קידושיה מדעתה ולא הגיעו לידה או לחיקה הרי זו מקודשת קידושי ספק, ואפילו אמרה לו הנח קידושי על מקום זה ואותו המקום של שניהם הרי אלו קידושי ספק. 
[כב:] היו עומדים ברשות הרבים או ברשות שאינה של שניהם וזרק לה קידושיה קרוב לו אינה מקודשת קרוב לה הרי זו מקודשת, מחצה למחצה או שהיו ספק קרוב לו ספק קרוב לה ואבדו קודם שיגיעו לידה הרי זו מקודשת בספק.
ולמד כל זה מהסוגיא בגיטין.
וכתב ה״ה:
מגיד משנה הלכות אישות פרק ד הלכה כא
היתה עומדת ברשות של שניהם וזרק לה קידושין וכו'. זה לא נתבאר שם לענין גירושין אבל יצא לרבינו מהבעיא שהיא פ"ק דקידושין (דף ח') וכבר נזכרה בפרק זה.
והיא על הברייתא ששנו שם אמרה לו תנהו על גבי הסלע אינה מקודשת ואם היה סלע שלה מקודשת בעי רב ביבי סלע של שניהם מהו תיקו ופירושה שאע"פ שבמקח וממכר אין חצר של שניהם קונה מזה לזה כנזכר פרק ד' מהלכות מכירה בקידושין יש לחוש שמא הוה משאיל לה זכותו כיון שכבר יש לה חלק בהם.
ונראה דבגירושין אינה מתגרשת ברשות של שניהם ואפילו ספק מגורשת אינה ויש לדקדק בזה ויתבאר שם בהלכות גירושין: 
ומ״ש שמא הוה משאיל לה זכותו כו׳, זה נלקח מהרמב״ן שהבאנו לעיל בסוגיין, אבל כבר אמרנו שדוחק הוא. ועוד כתב:
מגיד משנה הלכות אישות פרק ד הלכה כב
[כב] היו עומדין ברה"ר וכו' עד סוף הפרק. מבואר בהזורק (גיטין ע"א) בהיקש הקידושין לגירושין ובהלכות גירושין יתבאר דעת רבינו באלו הדינין ופירושו בגמרא ומה שהשוה רבינו כאן ובגירושין רשות שאינו של שניהם לרה"ר הוא מפני שהן מוקשין לענין מכירה כדאיתא בהמוכר את הספינה והקשו שם ובהרבה מקומות מגט למקח וממכר בענין הרשויות: 
והנה טען שגט וקידושין שווים למקח וממכר, וזה יותר כדברי רש״י בשמעתין. אבל יותר נראה בדעת הרמב״ם שיחלק ביניהם.
ובכס״מ כתוב:
כסף משנה הלכות אישות פרק ד הלכה כ
המקדש את האשה בכסף או בשטר וכו' או לתוך חצרה או לתוך שדה שלה ה"ז מקודשת. לכאורה נראה מדברי רבינו דלתוך חצרה מקודשת אפילו אינה משתמרת ואינה עומדת בצדה ואף על גב דלענין מתנה כתב בפ"ד מהלכות זכיה דבחצר שאינה משתמרת בעינן שיהא עומד בצד חצרו אפשר דקידושין עדיפי ממתנה וכך הם דברי הרב המגיד שם. ויותר נראה לומר שקיצר פה וסמך על מה שכתב בהלכות זכיה: 
גם הוא מתלבט בשאלה זו ונטה כנטיית ה״ה. והפשוט כדאמרן.
והנה מצינו כמה סוגיות בש״ס בהן נדון ההיקש בין גיטין לקידושין. איתם הסוגיא בדף ט׳. וע׳ במאמר עלון שבות שהזכרנו בזה. וגם מה שאמרו (קידושין מד.) צווח ריש לקיש כי כרוכיא ויצאה והיתה וליכא דאשגח ביה חשוב לגבי שאלה זו. והרבה עוד נפקא מינות.
ב. שאר נקפותות
אבל אנו נתמוקד בדוקא לגבי שאלת הנתינה, אם הנתינה בקידושין שוה לשל גיטין, וגם לה יש כבר לעצמה הרבה נפקותא, כאשר נפרט.
הראשונה דין מחובר אי פסול אי לא. ובגיטין תנינן דפסול (כא:). אבל בקידושין לא שמעינן ליה. וכתבו התוס׳ (ה. ד״ה שכן) דאדם יכול לקדש אשה בקרקע ואינה מתגרשת בקרקע ע״כ. אך בתוס׳ הרא״ש שם (ד״ה מה) כתב דשמא אין אשה נקנית בקרקע ע״כ. ובעיטור (אות ק) וכי היכי דמקשי' הוויה ליציא' לגבי לשמה הכי נמי לענין תלוש כדמוכח בפ"ק דגיטין דמקשי' והא איכא מחובר ואסקינן מילתא דאיכא בקידושי' לא קתני ע״כ. והרשב״א דן בזה אצלינו (ב. ד״ה והאי שוה) בכמה תשובות, וחילק בין קידושי שטר לקידושי כסף. וזה חילוק מתבקש וסביר, ואכמ״ל. והבין בדעת העיטור שם דס״ל דגם בכסף מחובר פסול, אבל אין הכרח מדברי העיטור עצמם כלל. אכן התוס׳ הרא״ש שהבאנו דן גם כן בכסף במפורש. וכן כתב המאירי גם לגבי קידושי כסף בזה:
בית הבחירה (מאירי) מסכת קידושין דף ז עמוד ב
וכן נחלקו הרבה רבנים במקדש בקרקע אם קדושיו כלום אם לאו. מהם שכתבו בהנחה פשוטה שקדושיו קדושין הואיל והקנה לה בקנין הראוי לקרקע. וגדולי פרובינצא חולקים לומר שאינה סומכת להקנות עצמה בדבר שאי אפשר לה להצניעו לעצמה. ודעתי נוטה לזה ממה שבגרושין אמרו… ואף על פי שמכל מקום לא נאמר יקח על האשה כבר דרשוהו בקיחה קיחה על הכסף וכן שיש להקיש הויה ליציאה… מכל מקום ראוי לחוש לדברי הרבנים ואף גדולי הדור מביאין ראיה שמקדשת מדקתני בתוספתא של מסכתא זו המקדש באשירה ובפירותיה בעיר הנדחת וביושב' בדימוס ובמה שעליו במרקילוס ובמה שעליו… ומתוך בלבולין אלו ראוי להחמיר:
שנייה בענין איסורי הנאה אי תתקדש בהם בשטר קידושין. דהנה לגבי גט אמינן בהמביא תניין (גיטין כ.) כתבו על איסורי הנאה כשר. ונחלקו בדבר הקצות ומוהר״ח הלוי ז״ל. דס״ל להקצות דאי אפשר מעולם לקנות דבר של איסורי הנאה, לכן עכצ״ל בהך דאין הקנאה נצרכת לגט אלא נתינה. וכבר הזכרנו זאת. אך מוהר״ח הלוי ז״ל היה אומר ההפך, דמכיון דודאי בעינן הקנאה בגט עכצ״ל דיש קנין באיסורי הנאה. ונראין דברי הקצות יותר מן דבריו. והנה אף דתנינן בפרק האשה ניקנית (קידושין נו:) המקדש באיסורי הנאה אינה מקודשת, זה לגבי קידושי כסף, ואין השוואה כלל, כי אף אם נתינה יש כאן הרי כסף אין כאן. לגבי שטר קידושין על איסורי הנאה לא דנו בזה בבבלי, אבל בירושלמי אמרו:
תלמוד ירושלמי (וילנא) מסכת קידושין פרק א הלכה א
כתבו על דבר שהוא איסור הנאה. תני ר' חנין מעשה בא לפני רבי ואמר הרי זו מגורשת ר"א אמר אינה מגורשת. אמר ר' זעירא הויין רבנין פליגין מן דאמר אינה מקודשת אינה מגורשת ומן דמר מקודשת מגורשת. חברייה אמרין לחומרין…
והמשמעות הסופית שם ששטר קידושין על איסורי הנאה של תורה פסול, אבל על איסורי הנאה של דבריהם כשר. ויש שיבושי גירסאות. וא״כ מחולק הוא מן הגט הכשר בכל מקום. והרשב״א בתשובה דן בזה:
שו"ת הרשב"א חלק א סימן תרג
תשובה תחלת כל דבר אנו צריכין לדעת אם נכתבו שטרי קידושין באיסורי הנאה אם מקודשת. ונראה לי דמקודשת דהא קיימא לן בגט שכתבו באיסורי הנאה דמגורשת כדאיתא בהמביא תניין (דף כ"א) ומקשי' הויה ליציאה… 
ובירושלמי נחלקו בפרק קמא דקידושין על ההיא דכתבו על איסורי הנאה. דגרסי' התם כתבו על דבר שהוא אסור בהנאה כלומר כתב הגט תני זוכן. מעשה בא לפני רבי ואמר מגורשת. רבי אליעזר אומר אינה מגורשת. הויין בה רבנן מאן דאמר מגורשת מקודשת ומאן דאמר אינה מגורשת אינה מקודשת. פליגין רבנן דקיסרי בשם רבי יעקב ברבי אחא מאן דאמר מגורשת מקודשת איסורי הנאה מדבריהם. ומאן דאמר אינה מגורשת מקודשת איסורי הנאה מדברי תורה…
מכל מקום כיון דפרישו עלה בהדיא דלא איתמרא אלא באיסורים דרבנן נקטינן כוותיה אף על גב דבגמרא איתמרא כוותיה סתמא. 
ומכל מקום אפילו תימצי לומר דגמרין פליגא אגמרא דבני מערבא וקסבר בגמרא דלא שנא באיסורי הנאה דרבנן ולא שנא בדאורייתא מגורשת. אפילו הכי לגבי קידושין לא אשכחן בגמרא הכין. 
והתלבט אם יש מחלוקת בין הירושלמי לבין הבבלי בזה אם לא.
שלישית, דין טלי גיטך מעל גבי קרקע דפסול בגט, אם כיו״ב פסול בקידושין, לא דנו בזה בגמרא. ונדון באחרונים. נפסק בש״ע:
שולחן ערוך אבן העזר הלכות קידושין סימן ל
המקדש את האשה בכסף או בשטר, אינו צריך שיתן הקדושין לתוך ידה, אלא כיון שרצתה לזרוק לה קדושיה, וזרקן, בין לתוך ידה בין לתוך חיקה או לתוך חצרה או לתוך שדה שלה, הרי זו מקודשת. 
וע״ז כתב הבית שמואל:
בית שמואל על שולחן ערוך אבן העזר הלכות קידושין סימן ל ס״ק א
אין צריך שיתן הקידושין לידה. ואם אמר טלי קדושך מע"ג קרקע כ' בתשו' ש"ך סימן קנ"ב דהוי ס"ק.
וכתב בפתחי תשובה כאן: עבה״ט. ובבה״ט כתב (סק״ח): הסלע. כו׳ נתן הכסף ע״ג קרקע ונטלתו משם אינה מקודשת כלל. תשובת מהרי״ל סי׳ ע״ד. אבל הרשד״ם חא״ה סי׳ כ״ד והרנ״ח ח״א סי׳ פ״ד והרח״ש בתשובתו [תורת חיים ח״ד] סי׳ כ״ב פסקו דהוי מקודשת גמורה. ומהריב״ל ח״ב סי׳ ל״ג כתב שאין בידו להכריע אם היא מקודשת גמורה או ספק מקודשת. והרש״ך ח״א סי׳ קנ״ב כתב דהוי ספק מקודשת ע״כ. ועוד בפתחי תשובה במקום אחר (סכ״ז סק״ג): עבה"ט מ"ש ואם אמר לה טלי קדושך מעג"ק ה"ז ס"ק: ועי' בס' המקנה בקונטרס אחרון שדעתו דהוי ודאי קדושין והביא דבתשו' רש"ך סי' קנ"ב ובת' מהריב"ל כתבו ג"כ דדין זה כמו מחובר לקרקע דחד טעמא הוא ע"ש ועבס' גט מקושר בקו"א אות יו"ד שהאריך הרבה בדין זה ודעתו שם דבקדושי כסף אפילו אמר טלי מעל ג"ק שפיר מיקדשא אך בקידושי שטר יש להסתפק ע"ש ע״כ.
ג. שני מסלולים
ויתכנו שני מסלולים. דהיינו שאפשר לקדש את האשה בקנין וגם אפשר לקדש את האשה בקירוב הדעת. ויסתמכו המסלולים בשני הפסוקים, דמדכתיב כי יקח איש אשה למדנו שהאשה נתקדשת בקנין, ומדכתיב ויצאה והיתה למדנו שהאשה מתקדשת ברצונה להיות לאיש פלוני דהיינו בקירוב הדעת ומעשה נתינה.
והנה כתב הב״ש על השו״ע הנ״ל:
בית שמואל על שולחן ערוך אבן העזר הלכות קידושין סימן ל סעיף א
לתוך חצרה. כ"כ הרמב"ם. אבל הטור כ' חצרה המשתמרת לדעתה.
והב"י הקשה: למה לי משתמרת לדעתה? דהא במתנה פסק הרא"ש כר' פפא דס"ל שמירת הנותן כשמירת המקבל, אם כן אין צריך להיות משתמר לדעתה אלא אם משתמר לדעתו די. והמחבר סתם וכ' כל' הרמב"ם.
ותירץ הט״ז לזה:
ט"ז על שולחן ערוך אבן העזר הלכות קידושין סימן ל סעיף א
וכתב ב"י לענין קידושין דדמי למתנה דהא דעת אחרת מקנה אותה וא"כ אפילו אינה משתמרת ואינה עומדת בצדו מקודשת ואם כן קשה על הטור למה פסק כאן שבעינן משתמר לדעתו וזה דלא כהרא"ש ועוד דאפילו להרי"ף לא בעי אלא שתהא משתמרת ואפילו שלא לדעתה ולמה הצריכה שתהא משתמרת לדעתה עכ"ל.
ואני אומר דאין עיקר לימוד זה שקידושין שוה למתנה בזה. דגבי הקידושין בעינן שתהא האשה סומכת דעתה שכסף של הקידושין יהיה בבירור בידה דהא מקדש במלוה לא מתקדשה משום טעם זה כדלעיל. ומשו"ה לא שוה מתנה לקידושין בזה דבמתנה לא בעינן סמכא דעתיה דמקבל אלא הנותן קנה כל זמן שלא יהיה נאבד ויבא לידו אזי יקח המתנה מצד שהיתה בחצרו בשעת נתינה ואדעתה. דהכי נתן לו הנותן שאם לא תהיה נאבד משם וילך ויקח ואם תהיה נאבד אין לו עליו כלום משא"כ בקידושין צריך שיהיה בטוח וראוי לסמוך אז דוקא תתקדש. וכאן אין דעתה סומכת על זה אף על פי שרצונה להתקדש בדרך זה מ"מ לא מהני כמו במקדש במלוה דלא מהני מה שרצונה להתקדש במלוה. ע"כ צריך כאן חצר המשתמר וגם צריך לדעתה.
ויש שרמו תרי פירושי רש״י אהדדי, דאצלינו בקידושין (מד. ד״ה קידושין דמדעתה) כתב טעם דאין האשה מתקדשת בע״כ, דבעינן דעת המקנה, אבל ביבמות (יט. ד״ה קידושין) פירש בטעם אחר, דוהלכה והיתה לאיש אחר מדעתה משמע ע״כ. ומשמע שדין מיוחד הוא בקידושין דבעינן דעתה, ואין זה כדעת מקנה דעלמא. ומשמע שהם שני דרכים בדעת האשה, דעת מקנה, או הסכמה להיות נשואה.
והב״י רצה ללמוד ממתנה שבחצר משתמרת שלא מדעת קונה קנה דכן הוא הדין בקידושין. כי למד דעת האשה בקידושין כדעת מקנה דעלמא. וכדברי רש״י בקידושין. והט״ז דורש מעשה נתינה מעל לקנין ובדעתה דוקא. כי לדעתו הדעת בקידושין אינה כדעת מקנה דעלמא אלא דעת מיוחדת הנלמד מויצאה והיתה מדעתה משמע. וכדברי רש״י ביבמות.
ונראה, כי רש״י בקידושין נלמד מכי יקח איש אשה, לעומת רש״י ביבמות הנלמד מויצאה והיתה, ובאמת שני המסלולים קיימים.